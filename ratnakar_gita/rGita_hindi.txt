 प्रथम अध्याय
 श्रीमद्भगवद्गगीता , अर्थात् जो श्रीमान् भगवान् के द्वारा गायी हुई है- ‘श्रीमता भगवता गीता’.
 समास तो ऐसे भी हो सकता है- ‘श्रीमती भगवती गीता’.
 भगवद्गीता श्रीमती है, पर भगवद्गीता शब्द में गीता शब्द गौण है और भगवान् शब्द प्रधान है.
 इसलिए श्रीमान् विशेषण भगवान् का ही होना चाहिए, गीता का नहीं.
 स्मार्त धर्म में सर्वत्र वक्ता की प्रधानता मानी जाती है.
 वैदिक धर्म में वचन की प्रधानता मानी जाती है.
 वचन क्या है?
 वर्ण क्या है?
 उपनिषद् में अनुभवारूढ अर्थ की, लक्ष्यार्थ की प्रधानता होती है. इस  प्रकार वचन की प्रधानता से स्मृति होती है. वक्ता ,वचन और वाच्यार्थ की प्रधानता से ग्रंथ के तीन विभाग होते हैं और तीनों का परम तात्पर्य एक ही निकलता है.
 इधर से देखो तो, उधर से देखो और सीधे देखो तो; जो सच्ची चीज है, वह सच्ची मालूम पड़ेगी. ;   सत्य सत्य ही रहता है.    
 अब ‘श्रीमता भगवता गीता’ को देखो.
 इसमें ‘कृता’ नहीं ‘गीता’ है.
 गीता पहले भी थी.
 पिछले द्वापर के पहले वाले द्वापर में भी श्रीकृष्णार्जुन हुए हैं और वहाँ भी श्रीकृष्ण ने गीता का गान किया है.
 उससे पहले भी श्रीकृष्ण-अर्जुन हुए हैं और वहाँ भी गीता का गान हुआ है.
 गानेवाले जो भजन गाता है, पद गाता है, वह उस भजन का, पद का रचयिता हो- यह कोई आवश्यक नहीं है.
 दूसरे का बनाया हुआ पद लोग गाते ही हैं और अच्छा वही लगता है.
 संगीत में केवल स्वर-ताल का अहंकार होता है और अपने बनाये हुए पद में, भजन में, रसिया में, ठुमरी में, दादरा में, अपने कवित्व का भी अभिमान आ जाता है.
 श्रीकृष्ण में तो अहं की एक नया पैसा भी गुंजायश नहीं है.
 वे तो अर्जुन के अभिमान पर बार-बार ठोकर मारते हैं-  
 इसलिए, गीता को ‘श्रीमता भगवता गीता’ अथवा ‘श्रीमती भगवती गीता’ कह सकते हैं.
 यदि आप ध्यान दें, तो यह ‘श्रीमतो भगवतो गीता’ भी है.
 गीता को क्रियापद मत मानो, तो यह संज्ञा हो जाएगी- 
 यह पवित्र गीता-शास्त्र है, यह शास्त्र किसका है?
 यह भगवान् का शास्त्र है.
 भगवत्कर्मक शास्त्र है.
 भगवत्कर्तृक शास्त्र है भगवान् इसके वक्ता भी हैं और भगवान् इसके विषय भी हैं.
 इसलिए यह भगवान् का शास्त्र है.
 इसमें भगवान् ही बोलते हैं और भगवान् का ही वर्णन है.
 इसलिए गीता क्रियापद भी है और गीता संज्ञा भी है.
 शंकराचार्य ने भी ‘गीताशास्त्रम्’ का व्यवहार किया है, श्रीयामुनाचार्य ने भी ‘गीताशास्त्रम्’ का व्यवहार किया है और श्रीरामानुजाचार्य ने भी ‘गीताशास्त्रम्’ का व्यवहार किया है.
 इसलिए यह ‘गीता’ निःसंदेह संज्ञा शब्द है.
 महाभारत में कथा आती है  कि एक बार देवराज इन्द्र भगवान् श्रीकृष्ण पर बहुत प्रसन्न हुए.
 उनको यह बात भूल गयी कि श्रीकृष्ण परमेश्वर हैं और मैं देवता हूँ.
 स्नेह में ऐसा हो जाता है.
 देवराज इन्द्र ने कहा कि श्रीकृष्ण तुम मुझसे कुछ वर माँगो.
 श्रीकृष्ण ने कहा कि अच्छी बात है, यदि आप वर देना ही चाहते हैं, तो यह वर दीजिए कि अर्जुन के साथ मेरी मैत्री सदा बनी रहे.
 तो, अर्जुन और श्रीकृष्ण मित्र हैं और ऐसे मित्र हैं कि अर्जुन के हृदय में श्रीकृष्ण और श्रीकृष्ण के हृदय में अर्जुन बसते हैं.
 इनमें कौन आधार है और कौन आधेय- इसका किसी को पता नहीं.
 इन्ही दोनों की आपसी बातचीत है यह गीता ; संजय तो इसको संवाद ही बोलते हैं ; लेकिन बड़े-बड़े महात्माओं ने मिलकर इसका नाम दो अभिन्न मित्रों की पारस्परिक बातचीत रक्खा है.
 इसलिए जब सन् छब्बीस के आस-पास प्रयाग में गीता-ज्ञान यज्ञ हुआ था और जिसका आयोजन स्वर्गीय संगीताचार्य विष्णु दिगम्बरजी ने किया था तब वहाँ मञ्च पर आपलोगों जैसे ही एक अवधूत लंगोटी लगाये, हाथ में डंडा लिये आकर खड़े हो गये और बोले कि तुम लोग गीता पर क्या व्याख्यान देते हो?
 यह कोई ब्रह्मसूत्र थोड़े ही है कि जो चाहे सो व्याख्यान इसमें गढ़ दो.
 अरे, यह तो संवाद है.  ; मित्र का मित्र के प्रति संवदन है
 संवदन माने क्या होता है?
 संवाद शब्द का प्रयोग तो गीता में है ही- 
 इसलिए जैसे वेद ने आज्ञा की है कि- 
 अर्थात् स्वर में स्वर मिलाकर बोलो, मत में मत मिलाकर बोलो, कदम से कदम मिलाकर चलो.
 ऐसे ही दो मित्रों का संवाद है, यह गीता .
 इस संवाद में मतभेद नहीं है, मतमेल है दोनों का.
 एक की राय दूसरे की राय से मिलती है.
 इसलिए इस संवाद को वही समझेगा जो श्रीकृष्ण का मित्र होगा, श्रीकृष्ण से मैत्री करेगा.
 जब दो मित्र परस्पर सांकेतिक भाषा में बातचीत करते हैं तब उनकी मुद्रा कैसी होती है, इसकी कल्पना आप कर सकते हैं.
 जिस समय श्रीकृष्ण ने अर्जुन को कहा होगा कि- 
 उस समय श्रीकृष्ण का हाथ कहाँ रहा होगा?
 मुँह कहाँ रहा होगा?
 अरे, हाथ अर्जुन के कंधे पर रहा होगा और मुँह रहा होगा अर्जुन के कान के पास, जिससे कोई सुन न ले.
 भगवान् ने कहा कि अर्जुन! ;   ऐसा उत्तम रहस्य किसी ऐरे-गैरे को बताने के लिए नहीं है.
 तुम मेरे भक्त हो, सखा हो, इसलिए यह रहस्य तुम्हें बताता हूँ.
 अतः गीता का अभिप्राय समझने के लिए श्रीकृष्ण से थोड़ी मैत्री भी आवश्यक है.
 यदि श्रीकृष्ण से मैत्री नहीं होगी, तो आप गीता का भाव कैसे समझेंगे?
 आपको याद होगा; नहीं याद हो, तो यह याद दिला देते हैं ; गीता के प्रारंभ में जब कौरवों ने संजय को श्रीकृष्ण के पास संदेश देकर भेजा था तब श्रीकृष्ण ने संजय से कहा था कि संजय!
 तुम जाकर राजा धृतराष्ट्र से कह देना- 
 अर्थात् कृष्ण की आत्मा का नाम अर्जुन है और अर्जुन की आत्मा का नाम कृष्ण है.
 कौरव अर्जुन से शत्रुता करके मुझसे शत्रुता कर रहे हैं.
 इसी तरह अर्जुन से श्रीकृष्ण ने कहा था कि- 
 अर्जुन!
 जो तुमसे द्वेष करता है, वह मुझसे द्वेष करता है और जो तुम्हारे पीछे चलता है, वह मेरे पीछे चलता है.
 इस प्रकार- 
 एक ही सत्व, एक ही परमार्थ श्रीकृष्णार्जुन बनकर प्रकट हुआ है.
 मूल सत्ता एक है.
 वेदान्त की भाषा में बोलें तो जिज्ञासा की उपाधि से जो ब्रह्म है, उसका नाम कृष्ण है ; उपदेश की उपाधि से जो ब्रह्म है, उसका नाम कृष्ण है.
 उपदेश्य-उपदेशक की उपाधि से ही कृष्ण-अर्जुन में भेद है ; वस्तुतः कृष्ण और अर्जुन में भेद नहीं है.
 यह नहीं समझना कि रोने की उपाधि जिसमें है, उसमें हँसने की उपाधि नहीं है.
 जो अंतरात्मा हँसने की उपाधि से है, वही अन्तरात्मा रोने की उपाधि से भी है.
 अतः कृष्ण और अर्जुन में कोई भेद करने की आवश्यकता नहीं है.
 एक बात और ; भगवान् नहीं चाहते थे कि उनके हृदय में छिपी हुई गीता , उनकी हृदय-गीता बाहर निकले.
 गीता के माहात्म्य में ही यह आया है कि ‘गीता में हृदयं पार्थ’- अर्जुन, गीता मेरा हृदय है.
 जैसे दो मित्र आपस में मैत्री करते हैं, तो कहते हैं कि हमने तुमको अपना हृदय दे दिया है, वैसे ही भगवान् ने अपना गीतारूप हृदय अर्जुन को दे दिया है.
मुझसे भी कई लोगों ने कहा है कि हमने अपना दिल आपको दे दिया है.
 मैं ने भी उनसे कह रखा है कि अभी तुम लोग अपने पास ही रखो, जब मुझे जरूरत पड़ेगी, मैं तुमसे ले लूँगा.
 तो, भगवान् श्रीकृष्ण ने पहले तो कहा कि भाई, मैं हृदय किसी को देने वाला नहीं हूँ, मैं तो इसे रखूँगा अपने पास ही.
 परंतु जब उन्होंने देखा कि अर्जुन विषादग्रस्त हो गया है, तब उसे अपना गीतारूप हृदय दे दिया.
 गीता का पहला अध्याय ‘विषादयोग’ है.
 भगवान् के सामने रोना भी योग है और भगवान् से विमुक्त होकर परमानन्द का अनुभव करना भी योग है.
 अर्जुन रोया तो कहाँ रोया?
 वह किसी ऐरे-गैरे के सामने थोड़े ही रोया.
 किसी पराये के सामने थोड़े ही रोया.
 वह तो उस अंतर्यामी प्रभु के सामने रोया, जो हर दिल की, हर रोम की, हर क्षण की, हर कण को जानते हैं.
 उनके सामने रोना भी योग से बढ़कर है.
 इसलिए इसका नाम ‘विषाद-योग’ है.
 इसके बाद जो दूसरा अध्याय है, वह ‘प्रसाद-योग’ है.
 इसका तात्पर्य है कि तुम भगवान् को अपना विषाद दे दो, भगवान् तुम्हें प्रसाद दे देंगे.
 दुनियाँ में गीता के जोड़ का ऐसा कोई ग्रंथ नहीं है, जिसको भगवान् ने अपना हृदय बताया हो.
 इसका कारण क्या है?
 यही है कि वह स्वयं उन्हीं के श्रीमुख से निकली है.
 माहात्म्य में कहा गया है-
 इसमें जो ‘स्वयं’ शब्द है, इस पर आप ध्यान दीजिए.
 इसका अर्थ है कि जब स्वयं भगवान् का मुँह खुला तब गीता उनके हृदय में-से छलककर बाहर आयी.
 इसमें कर्तृत्व गीता का है, भगवान् का नहीं है.
 भगवान् ने गीता को अपने हृदय से बाहर नहीं किया, स्वयं गीता की बाहर निकल आयी.
 जैसे, सरोवर भरने पर छलकता है, वैसे ही गीता छलककर बाहर आ गयी.
 देखो, पद्मनाभ भगवान् के नाभि-कमल से निकले ब्रह्मा और मुख से निकला वेद. नाभि का बेटा कमल, कमल का बेटा ब्रह्मा, ब्रह्मा का बेटा वेद.
 सुषुप्ति में वेद नहीं रहता- ‘तत्र वेदा अवेदा भवन्ति’.
 मैं यहाँ वेद की महिमा को कुछ छोटी करके नहीं दिखाना चाहता, यह तो वेद का ही वाक्य है.
 मेरा तो वेदों के प्रति बड़ा आदर-भाव है.
 परंतु इनकी स्थिति मनोमय कोश में रहती है.
 मनोमयकोश रूप जो तीतर है, उसके शिर का नाम वेद है.
 किंतु यह गीता ब्रह्मा के मुख से नहीं, कमल से नहीं, नाभि से नहीं, जिसके नाभि-कमल से ब्रह्मा निकले हैं, उसके मुख-पद्म से निकली है.
 इसलिए यह वेद-सार है.
 अब आइये; देखिये कि प्रश्न करने वाला प्रश्न तो कर दे, परंतु उसका उत्तर सुनकर उस पर क्या प्रभाव पड़ा- यह प्रकट ही न करे तो आप क्या समझेंगे?
 इस पर आपने ध्यान दिया है कि नहीं?
 धृतराष्ट्र ने प्रश्न तो किया; परंतु सारी गीता सुनने पर उसका क्या हुआ- यह आप बता सकते हैं?
 उसने देखा कि यह संजय तो सर्वथा श्रीकृष्ण के पक्षपाती हैं ; यह कहता है-
 अब धृतराष्ट्र पूछें तो क्या पूछें?
 उन्होंने तो मन-ही-मन यही कहा होगा कि; बहुत बढ़िया भविष्य तुमने बताया ज्योतिषीजी!
 दस दिन का युद्ध हो चुका है, भीष्मपितामह शरशय्या पर गिर चुके हैं और उसके बाद यहाँ गीता के संबंध में धृतराष्ट्र का प्रश्न तथा संजय का उत्तर चल रहा है.
 ऐसी स्थिति में अट्ठारहवें दिन क्या होगा- यह बात पूछने की हिम्मत धृतराष्ट्र की नहीं पड़ी.
अरे! हाँ, योग के निर्देशक, योग के निर्वाहक, योग के फलदाता योगेश्वर श्रीकृष्ण हैं और अपने कर्तव्य में संलग्न, महापौरूषिक अर्जुन धनुर्धारण करके खड़ा है,
 विजय तो वहीं उसी पक्ष में जाएगी.
 इसलिए- धृतराष्ट्र प्रश्नकर्ता होते हुए भी संजय के उत्तर का अभिनंदन नहीं करते हैं.
 एक अंधे का इससे बढ़िया लक्षण और कुछ नहीं हो सकता.
 धृतराष्ट्र ने अपने नाम के अनुसार दुनिया पकड़ रखी है.
 पाण्डु के राज्य को अपने पक्ष में धारण कर लेने के कारण इनका नाम धृतराष्ट्र यथार्थ ही है.
 व्यासजी ने इनका नाम बहुत सोच-विचारकर रखा था.
 राष्ट्र तो होगा पाण्डु का और मिलेगा पाण्डवों को, लेकिन यह बीच में उसको पकड़ रखेगा, छोड़ना नहीं चाहेगा, मुट्ठी बाँधकर रखेगा; इसलिए उसका नाम धृतराष्ट्र.
 अरे भाई, यह दुनिया पहले भी हमारी नहीं थी, बाद में भी हमारी नहीं रहेगी.
 यह तो मिथ्या है.
 न तुम पिता के वीर्य में आये, न माता के पेट में आये, न ऐसी आकृति-विकृति धारण की.
 फिर भी मैं-मैं, मेरा-मेरा, करते-करते सारी जिंदगी बीत गयी और बीती जा रही है.
 क्या है तुम्हारा मैं और क्या है तुम्हारा मेरा?
 तुम क्यों धृतराष्ट्र बने हुए हो?
 धृतराष्ट्र माने दृष्टिहीन; मिथ्या संसार के साथ संबंध रखने वाला!
 यहाँ एक बात ध्यान में लेने की है कि धृतराष्ट्र को यह भली भाँति मालूम था कि युद्ध प्रारंभ हो गया है.
 भाष्य-दीपिका में यह बात लिखी है.
 मधुसूदनी में तो लिखा है कि धर्मक्षेत्र के प्रभाव से दुर्योधन के मन में धर्मबुद्धि आ गयी होगी.
 कुरुक्षेत्र में अपने पूर्वजों का स्मरण होने के कारण युद्ध से निवृत्ति हो गयी होगी.
 युधिष्ठिर के मन में भी क्षमा का भाव आ गया होगा.
 इसलिए ‘किमकुर्वत’ का सामान्य अर्थ नहीं है.
 काशी में एक बड़े विद्वान् महात्मा थे.
 वे गीता के सिवाय दूसरा ग्रंथ पढ़ते नहीं थे.
 अपनी-अपनी निष्ठा है.
 उनका कहना था कि- ‘ किमकुर्वत ’ का अर्थ है- ‘किं विशिष्टं अकुर्वत.’
 जब धर्मक्षेत्र- कुरुक्षेत्र में युद्ध करने की इच्छा से कौरव और पाण्डव इकट्ठे हुए तो उन्होंने युद्ध किया कि नहीं किया, यह प्रश्न नहीं.
 प्रश्न यह है कि वहाँ कोई खास बात हुई कि नहीं?
 ‘प्रश्नों विशेषविषयः ’- यह जो प्रश्न है विशेष-विषयक प्रश्न है.
 यह ‘किम् ’ पद का अर्थ हुआ.
 इसलिए संजय उत्तर में कहते हैं कि वहाँ विशिष्ट घटना यह घटित हुई कि अर्जुन को मोह हुआ और श्रीकृष्ण ने उपदेश करके उस मोह को दूर किया.
 अब देखो, यह ‘ धर्म ’ शब्द भगवान् का एक नाम है.
 आप लोगों में-से जो ‘विष्णुसहस्रनाम’ का पाठ करते होंगे, उनको मालूम होगा कि ‘ धर्मो धर्मविदुत्तमः .’
 भगवान् का एक नाम है धर्म और भगवान् का ही एक नाम है ‘ धर्मविदुत्तमः ’- धर्मज्ञों में श्रेष्ठ.
 जहाँ तक उनको जानने की बात है, वे तो स्वयं ही जानते हैं, दूसरा कोई क्या जानेगा उनको.
 तो यह है धर्मक्षेत्र.
 धर्मक्षेत्र शरीर है, धर्म क्षेत्र अंतःकरण है.
 जहाँ स्वयं भगवान् रथ पर बैठे हों और तोत्रवेत्रैकपाणि होकर दर्शन दे रहे हों, उसको धर्मक्षेत्र नहीं कहेंगे तो और किसको कहेंगे.
 क्षेत्र माने शरीर होता है.
 यदि कहो कि यहाँ क्षेत्र की क्या जरूरत है?
 तो भगवद्ज्ञान प्राप्त करने में क्षेत्र का ज्ञान भी आवश्यक है.
 उसके लिए धर्म को भी जानो और धर्मक्षेत्र को भी जानो.
 पण्डित लोग तो यज्ञशाला को ही धर्मक्षेत्र बोलते हैं.
 लेकिन भाई, यह तो कुरुक्षेत्र है.
 वैसे पाण्डव भी कौरव ही हैं.
 कुरुवंश में ही पाण्डवों का भी जन्म हुआ है.
 वे कौरवों से पृथक् नहीं है, परंतु उनकी विशिष्टता के कारण उन्हें कौरववंश में उत्पन्न होने पर भी पाण्डव कहा गया.
 इक्ष्वाकुवंश तो एक ही है, परंतु उनमें-से रघुवंश चल गया.
 क्योंकि इक्ष्वाकुवंश में रघु ऐसे विशिष्ट पुरुष हुए हैं कि उन्होंने पुरानी परंपरा को दबा दिया.
 इसी तरह कुरुवंश में पाण्डव लोग ऐसे हुए कि कौरव संज्ञा तो अधर्म के पक्ष में रहने वालों की हो गयी और पाण्वड संज्ञा धर्म के पक्ष में रहने वालों की हो गयी.
 आध्यात्मिक दृष्टि से धर्मक्षेत्र भी शरीर है और कुरुक्षेत्र भी शरीर है.
 करने का जो साधन होता है, उसको कुरु कहते हैं.
 ‘ कुरवः करणानि ’- करणों का नाम है कुरु.
 हाथ से यह करो, पाँव से यह करो, आँख से यह करो.
 कहने का यह अभिप्राय है कि धर्म केवल यज्ञशाला में ही नहीं रहता, हमारे कर्मक्षेत्र के बीच में भी रहता है.
 गीता में मुख्य रूप से यज्ञशाला वाले धर्म का नहीं, हमारे जीवन में रहने वाले धर्म का प्रतिपादन है.
 इसमें हमारे दैनिक कर्तव्यों को धर्म नाम से कहा गया है.
 केवल यज्ञशाला में हवानादि ही धर्म हैं, यह अभीष्ट नहीं है गीता में.
 आगे चलकर कहा गया है कि ‘ समवेता युयुत्सवः .’
 कौरव-पाण्डव परस्पर संबंधी होकर भी लड़ते हैं.
 दर्शनशास्त्र में ‘ समवेत ’ शब्द का अर्थ होता है ; ‘ नित्य-संबद्ध-समवाय-सम्बन्धेन.’
 माने ये एक ही वंश के हैं, रिश्तेदार हैं, नातेदार हैं, मिले हुए हैं.
 एक ही मन में काम भी आया और ब्रह्मचर्य भी आया.
 एक ही मन में लोभ भी आया, संतोष भी आया.
 एक ही मन में क्रोध भी आया, समाधि भी आयी.
 इसलिए कौरव-पाण्डव मन की दृष्टि से संबद्ध हैं.
 इसी प्रकार एक ही वंश के दोनों हैं.
 परंतु आपस में लड़ते हैं- ‘ समवेता अपि युयुत्सवः, योद्धुमिच्छिवः .’
 एक ही मन में पैदा हुए हैं और आपस में लड़ते हैं.
 धृतराष्ट्र के बेटों की पहचान क्या है?
 वे कहतेहैं कि यह मेरा, यह मेरा, यह मेरा और जिनका अंतःकरण बिल्कुल शुद्ध है, जो शुद्ध हृदय के हैं, वे पाण्डव हैं.
 अर्जुन माने धवल होता है.
 जिसकी लकड़ी बहुत अच्छी मानी जाती है, वह अर्जुन वृक्ष होता है सीधा-सीधा.
 वह तो धवल है, शुद्ध.
 एक ने पूछा कि भगवान् का दर्शन कहाँ होगा?
 तो दूसरे ने कहा कि जरा वन की ओर देखो, किसी वन में होगा.
 भला, इस घने वन में कहाँ होगा?
 अरे बाबा, वह जो सबसे ऊँचा-ऊँचा पेड़ दिखता है; क्या है?
 बोले कि अर्जुन है!
 बस ठीक है, उसी को निशाना लगाकर पहुँच जाओ.
 जब तुम अर्जुन के पास पहुँच जाओगे तो भगवान् का दर्शन स्वयं हो जाएगा.
 तो ‘समवेता युयुत्सवः, मामकाः पाण्डवाश्चैव.’
 इसका मतलब यह है कि ‘धर्मवृत्ति और अधर्मवृत्ति, ममत्वमूलक वृत्ति और शुद्धि वृत्ति’- ये दोनों एक ही संबंध से संबंधी हैं.
 इसलिए धृतराष्ट्र कहते हैं कि- ‘किमकुर्वत संजय’  ; संजय, तुम यह बात बताओ कि इन्होंने प्रारंभ में कोई गणना करने योग्य श्रेष्ठ काम किया कि नहीं किया?
 धृतराष्ट्र ने संजय से इसलिए पूछा कि और कोई व्यक्ति होगा तो पक्षपाती होगा.
 जिन्होंने रागद्वेषादि दोषों पर विजय प्राप्त नहीं की होगी, वे तो एक पक्ष की बात ही सुनायेंगे.
 किंतु संजय तो है सम्यक जयशील, निष्पक्ष.
 इसने अपने पक्षपात पर विजय प्राप्त कर ली है, इसलिए बिल्कुल ठीक-ठीक बतायेगा.
 अब आओ हम आपको आगे ले चलते हैं.
 संजय ने धृतराष्ट्र से उनके प्रश्न के उत्तर में कहा कि हुआ- बहुत बढ़िया हुआ.
 पहले अपने बेटों की बात सुनो, फिर पाण्डवों की भी सुनो.
 देखिये, यदि आपको प्रथम अध्याय का थोड़ा गंभीरता से अध्ययन करना हो तो सोलहवें अध्याय को पढ़ लीजिए.
 उसमें वर्णित दैवी संपदा का क्या लक्षण होता है और आसुरी संपदा का क्या लक्षण होता है- इसको अपने हृदय में ठीक-ठीक ले लीजिए.
 दैवी संपदा त्याग के लिए होती है और आसुरी संपदा ग्रहण के लिए होती है.
 इस दृष्टि से आप देखेंगे तो पायेंगे कि आसुरी संपदा के सारे लक्षण दुर्योधन में घटते हैं- 
 दम्भ, दर्प, अभिमान, क्रोध और पारुष्य- ये सभी आसुरी संपदाएँ हैं.
 ये जिसके अंदर होती है, उसका वेश कुछ भी हो; उससे कुछ फर्क नहीं पड़ता.
 वेश-भगवान् की हम बहुत पूजा करते हैं.
 परंतु आसरी संपदा के कई लक्षण ऐसे हैं- जिनके विषय में ऐसा नहीं कहा जा सकता कि अमुक कपड़े के भीतर वे प्रवेश नहीं करते.
 रावण को ही देखिए.
 वाल्मीकि रामायण के अनुसार वह गेरुआ कपड़ा पहनकर सीताहरण करने के लिए चला गया.
 वहाँ उसके लिए ‘यति’ शब्द का प्रयोग है.
 इसलिए आसुरी संपदा किसी की वेश-भूषा को नहीं पहचानती और वह सीधे उसके दिल में जाकर बस जाती है.
 इसी प्रकार दैवी संपदा भी किसी के दिल में बस जाती है.
 तो, संजय पहले दुर्योधन की चर्चा प्रारंभ करते हैं.
 दुर्योधन ने देखा कि पाण्डवों की सेना मोर्चे पर युद्धशास्त्र की रीति से, धनुर्वेद की रीति से मोर्चेबन्दी करके खड़ी है.
 दुर्योधन यदि पहले आचार्य द्रोण के पास जाकर देखता तो बात दूसरी होती.
 वह पहले सेना देखकर फिर आचार्य के पास गया.
 उल्टा हो गया कि नहीं?
 पहले गुरुजी के पास जाता, आज्ञा लेता और कहता कि महाराज, हम अपनी सेना के दर्शन करें?
 फिर वे कहते कि हाँ बेटा, दर्शन कर आओ.
 किंतु नहीं, वह तो पहले मन-मुखी होकर सेना का दर्शन करने गया और देखकर गुरुजी के पास आया और बोला कि मोर्चेबन्दी तो बड़ी जबर्दस्त है.
 वह राजा है न!
 आचार्य द्रोण को खुश करना चाहता है ; क्योंकि राजा का काम है रंजन.
 असल में बात यह है कि द्रोणाचार्य को ही होना चाहिए था सेनापति ; क्योंकि वही सबके शिक्षक थे, सबसे बड़े थे.
 परंतु उसने अपने शिक्षक को सेनापति नहीं बनाया, भीष्म को बना दिया.
 भीष्म पर उसकी पूरा विश्वास था कि नहीं था इसमें शंका है.
 जिसको अपने सेनापति पर भी शंका हो, उसकी विजय तो संदिग्ध हो ही गयी.
 तो, दुर्योधन आचार्य के पास गया और कहा गया कि ‘राजा वचनमब्रवीत्’.
 संस्कृत में ‘ राजा अब्रवीत्’ इतना कहने से ‘राजा बोला’ यह अर्थ निकल आता.
 पर ‘ वचनम् ’ शब्द का अर्थ है ‘ वक्तव्यं ’ अर्थात् राजा दुर्योधन को उस समय जैसा बोलना चाहिए था वैसा बोला माने अपनी राजनीति के अनुसार बोला.
 बोला क्या, वहाँ तो वह हुकुम ही चलाने लगा.
 पर यह राजागिरी गुरुओं पर नहीं चलती ; हमारे एक परिचित बड़े सेठ हैं ; हम जानते हैं कि वे ईश्वर को मानते हैं, बड़े प्रेम से मानते हैं और उसकी पूजा करते हैं.
 तब भी जब हम उनसे कहते हैं कि ईश्वर है तो वे बोलते हैं कि ‘नहीं, नहीं!
 स्वामीजी, यह तो विज्ञान से ही सिद्ध है.
 परंतु महाराज, उसका नाम तो मुँह से निकलता ही नहीं, फिर कैसे माना जाय कि ईश्वर है.’ यह उनकी बोलने की शैली है.
 उसी प्रकार दुर्योधन हुकुम देते हैं.	इसलिये गुरूजी से बोलते हैं कि-  
 ‘ आचार्य ’ तो चला गया पीछे और ‘ पश्य ’ आ गया पहले. कहते हैं कि ‘ पश्य ’- देखो महाराज !
 यह उनका हुकुम ही तो हुआ न!
 ‘ईमान्’ नहीं कहते, ‘ एताम् ’, कहते हैं.
 अरे इतनी बड़ी सेना है कि मैं तो पूरी-पूरी देख नहीं सका, आप देख लो!
 अच्छा भाई, यह किनकी सेना है?
 ‘ पाण्डुपुत्राणां महतीं चमूम् ’- यह पाण्डु पुत्रों की सेना है.
 धर्मराज की सेना है, अर्जुन की सेना है- ऐसे नहीं बोलता है- पाण्डु के लड़कों की सेना है.
 साथ में यह भी याद दिलाता है कि- 
 देखो, आपका चेला ही आपका सामना करने के लिए आया है, विरोधी-पक्ष की ओर से.
 द्रुपद से द्रोणाचार्य की शत्रुता हो गयी थी- ऐसी कथा महाभारत में है.
 बाल्यावस्था में दोनों बड़े मित्र थे, बाँट-बाँटकर खाते थे और एक साथ मिलकर पढ़ते थे.
 उस समय द्रुपद ने कहा था कि ‘जब हम राजा हो जायेंगे तो आधा राज्य तुम्हें दे देंगे.’
 एक दिन द्रोणाचार्य के बेटे अश्वत्थामा को पीने के लिए दूध नहीं मिला और वे रोने लगे.
 तब अश्वत्थामा की माता ने पानी में आटा मिलाकर उसे सफेद करके कहा कि बेटा, लो दूध पी लो!
 यह देखकर द्रोणाचार्य को रोना आ गया कि हमारे बेटे को पीने के लिए दूध नहीं मिलता.
 उनको याद आया कि हमारे मित्र द्रुपद ने कहा था कि ‘हम राजा हो जाएंगे तो आधा राज्य दे देंगे.
 इसलिए वे द्रुपद के पास गये और आधा राज्य माँगने लगे.
 द्रुपद ने कहा कि तुम पागल हो गये हो.
 तुम्हारा सिर फिर गया है?
 अरे, बचपन में कही गयी बात की अब क्या कीमत है?
 हाँ कहो तो हम तुम्हारे लिए हर रोज आधा सेर या पाव भर दूध का बन्दोबस्त कर देते हैं.
 यह सुनकर द्रोणाचार्य बहुत नाराज हुए.
 इसके बाद उन्होंने पाण्डवों को सिखा-पढ़ाकर द्रुपद से युद्ध करवाया और बदला चुकाया.
 यहाँ दुर्योधन उसी घटना की याद दिलाते हुए कहते हैं कि यह उसी द्रुपद का बेटा है और तुम्हारा शिष्य है.
 परंतु तुम्हें उसकी उपेक्षा नहीं करनी चाहिए, क्योंकि वह बड़ा बुद्धिमान् है- धीमता .
 शत्रु को कभी छोटा नहीं समझना चाहिए.
 फिर इनकी सेना में जो बड़े शूर-वीर हैं, बड़े-बड़े बाणधारी हैं- ‘ महेष्वासाः .’
 भीम अर्जुन के समान तो बहुत-से हैं.
 युयुधान हैं, विराट हैं, द्रुपद हैं.
 ये सब महारथी हैं.
 धृष्टकेतु, चेकितान, काशीराज, वीर्यवान् पुरुजित्, कुन्तिभोज तथा शैव्य भी बड़े महापुरुष हैं.
 युधामन्यु तो परम विक्रान्त हैं.
 यह शत्रुओं को मार ही डालता है.
 फिर उत्तमौजा, सौभद्र, द्रौपदेय- ये सब-के-सब महाबलवान् इनके पक्ष में हैं.
 देखो, इन सब वीरों की कथा हम सुनाने लगें तो पूरा महाभारत ही आ जाएगा.
 इसलिए हम गीता की तरह इनके नाममात्र का उल्लेख करके आगे बढ़ते हैं ; जब दुर्योधन ने शत्रु-पक्ष का वर्णन कर लिया तब अपने पक्ष के वीरों का वर्णन करने लगा.
 यहाँ आप उसके बोलने की शैली देखिये.
 आप भी इस बात का ध्यान रखना कि कभी किसी पंडित या साधु की प्रशंसा करनी हो तो सबसे पहले आपको अपने सम्मुख उपस्थित व्यक्ति का ही नाम लेना चाहिए और कहना चाहिए कि आप सबसे बड़े महात्मा हैं.
 इसलिए दुर्योधन कहता है कि ‘ भवान् भीष्मश्च कर्णश्च’- आप हैं, भीष्म हैं, कर्ण हैं ; यह कहकर दुर्योधन ने भीष्म को दूसरे नम्बर पर कर दिया ; एक नम्बर पर द्रोणाचार्य को रखा.
 यह बोलने की राजनीति है.
 ‘भवान् भीष्मश्च कर्णश्च ’- कहने का तात्पर्य यह है कि आप तो आत्मा हैं, भीष्म प्राण हैं, कर्ण इन्द्रिय हैं.
 फिर कहता है ‘कृपश्च समितिञ्जयः’- कृपाचार्य हैं, अश्वत्थामा हैं, विकर्ण हैं, सोमदत्त के पुत्र हैं तथा अन्य भी बहुत-से शूर-वीर हैं.
 अब देखो, यहाँ आसुरी संपत्ति की बात आ गयी.
 पाण्डवों के साथ तुलना कर लो.
 दुर्योधन कहता है कि ‘मदर्थे त्यक्तजीविताः’- ये सब मेरे लिए जीवन का परित्याग करके आये हैं माने- ये सब मर-मरकर हमें जिन्दा रखेंगे.
 इसके विपरीत दैवी-संपदा-संपन्न अर्जुन क्या कहता है?
 अर्जुन कहता है कि जिनके लिए मैं लड़ना चाहता हूँ, वे प्राण और धन का परित्याग करके आये हैं- 
 इसका अर्थ हुआ कि अर्जुन लोगों की भलाई के लिए युद्ध करना चाहता है.
 अर्जुन धर्म के लिए लड़ रहे हैं और दुर्योधन स्वार्थ के लिए लड़ रहे हैं.
 दोनों की सेना में ‘ नानाशस्त्रप्रहरणाः ’- बड़े-बड़े युद्ध-विशारद हैं.
 इसके बाद दुर्योधन कहता है कि- 
 टीकाकारों ने इसके अर्थ पर बड़ी-बड़ी उड़ानें भरी हैं.
 उनके अनुसार मानों द्रोणाचार्य ने पूछा कि भाई, तुम्हारा बल कैसा है, तुम्हारी सेना कैसी है?
 इस पर दुर्योधन ने कहा कि महाराज! ;   सेना तो बहुत बढ़िया थी, पर भीष्म सरीखे बूढ़े इसके सेनापति बना दिये गये, अतः अपर्याप्त है.
 अरे भाई, भीष्म और भीम की तुलना करोगे तो यह देखोगे कि भीम से भीष्म बड़े हैं.
 भीष्म प्राण हैं और भीम मनोबल हैं.
 वायु के अवतार हैं भीमसेन ; जिससे मनोनिरोध होता है.
 दोनों की जब टक्कर हो जाये तो क्या है?
 ‘प्राणस्पन्दनिरोधनम्’ भी चाहिए और ‘वासना-संपरित्यागः ’ भी चाहिए.
 ‘वासना-संपरित्यागः ’ से मुक्त होने के कारण भीष्म में एक ‘ष्’ और है.
 ‘भी’ और ‘म’ के बीच में एक मूर्धन्य ‘षकार’ है.
 इसलिए भीष्म मूर्धन्य हो गये.
 दुर्योधन के कहने का तात्पर्य यही है कि हमारा बल, हमारी सेना ऐसी है कि इसको कोई हरा नहीं सकता क्योंकि इसके रक्षक हैं भीष्म.
 पाण्डवों की सेना तो थोड़ी है, गिनी-गिनायी है, हमसे छोटी है.
 सेना का बल तो कोई बल नहीं होता, बल होता है उसके रक्षक का.
 भीम पाण्डव सेना का रक्षक है, जिसके भीतर मूर्धन्य ‘षकार’ नहीं है, वह हमारा सामना क्या करेगा?
 एक बात और है ; युद्ध की नीति है कि अपने सैनिकों को, सेनापतियों को कभी अनुत्साहित नहीं करना चाहिए ; उनका मनोबल बढ़ाना चाहिए.
 जितनी स्तुति करोगे, उतना ही देवता का बल बढ़ेगा.
 इसलिए कहो कि अरे ओ ब्राह्मण, तू विषय-भोग के लिए पैदा नहीं हुआ.
 अरे ओ मन, तू वासना के अधीन होने के लिए नहीं पैदा हुआ है.
 अरे ओ बुद्धि, तू छोटे-छोटे विषयों में आसक्त होने के लिए नहीं है.
 तू विवेक कर परब्रह्म परमात्मा का.
 दुर्योधन आगे कहता है सबलोग अपने-अपने स्थान पर, मोर्चे पर खड़े हो गये हैं.
 अब आपका कर्तव्य है कि सेनापति की रक्षा करें.
 आप सब भीष्म की ही रक्षा करें.
 एक विनोदी पुरुष ने ऐसी टीका की है कि दुर्योधन के मन में यह बात थी कि भीष्मपितामह सेनापति तो बने हैं, लेकिन ये कहीं कुछ गड़बड़ न कर दें.
 इसलिए वह बोला कि आपलोग इनको घेरकर रखना.
 भीष्म के ऊपर हमारा जितना विश्वास है, उससे ज्यादा विश्वास आप लोगों पर है.
 दुर्योधन मतलबी है और मतलबी लोग जिससे बात करते हैं, उसी के ढंग की बात करते हैं.
 अब भीष्मपितामह ने समझा कि ओहो, हम हो गये रक्ष्य और सब हमारे रक्षक हो गये.
 इसलिए दुर्योधन की बात का आदर करते हुए कुरु-वृद्ध- पितामह भीष्म ने सिंहनाद करके शंखनाद किया.
 यहाँ ‘ शंख ’ का अर्थ देखो- ‘शं’ माने ‘खं’ माने छिद्र.
 ‘शं खं यत्र’ अर्थात् जिसके छिद्र में शांति है.
 अब तो ‘ सहसैवाभ्यहन्यन्त स शब्दस्तुमुलोऽभवत्’- शंख बजा और इतना भयंकर बजा कि दूसरे बाजों को बजाने की जरूरत ही नहीं पड़ी.
 दूसरे बाजे शंख ध्वनि की चोट से ही बजने शुरू हो गये.
 ‘ अभ्यहन्यन्त ’ यहाँ कर्म ही कर्ता हो गया.
 जिन बाजों को बजाना चाहिए था, वे सब-के-सब बिना बजाये ही बजने लगे.
 बड़ा भारी शब्द हुआ.
 देखो, युद्ध छेड़ा गया कौरवों की ओर से, युद्ध की घोषणा हुई कौरवों की ओर से.
 आप इसमें कुछ उलटापन देखते हैं कि नहीं?
 राज्य छिना हुआ था पाण्डवों का, उस पर कब्जा कर रखा था कौरवों ने.
 यदि अपना राज्य वापिस कराना था, लौटाना था तो पाण्डवों की ओर से पहले शंख बजना चाहिए कि अब हम अपना राज्य, जो तुम्हारे कब्जे में है, उसे लौटाने के लिए युद्ध प्रारम्भ करते हैं.
 परंतु कौरवों को त्वरा थी.
 वे समझते थे कि जो पहले आक्रमण कर देगा, वह विजयी होगा.
 इसलिए पहले उन्होंने ही युद्ध छेड़ दिया.
 महाभारत को जब आप बहुत ढूढ़ेंगे तब उसमें आपको दुर्योधन के सारथि का नाम मिलेगा.
 महाभारत में सारथी का नाम है तो सही, पर बहुत ढूँढ़ने पर ही मिलेगा.
 लेकिन अर्जुन के सारथि को देखिये-
 अर्जुन के रथ के घोड़े सफेद हैं.
 यहाँ रुकिये और देखिये कि आपकी इन्द्रियों के घोड़े सफेद हैं कि नहीं?
 यदि नहीं है तो आपका जीवन श्रीकृष्णार्जुन का रथ नहीं बनेगा.
 क्यों नहीं बनेगा?
 इसलिए नहीं बनेगा कि- ‘इन्द्रियाणी हयानाहुः ’-  इन्द्रियों का नाम है घोड़ा.
 ये शरीर रूपी रथ को लेकर चलती हैं.
 इसमें आत्मा है रथी और यदि इन्द्रियरूप घोड़े की बागडोर मन, प्र ग्रह- बुद्धि उपहित चेतन के हाथ में न हो तो क्या दशा होगी आपकी?
 आगे चलकर गीता में आयेगा-
 आपके आगे-आगे इन्द्रियाँ चलेंगी, पीछे-पीछे मन चलेगा और मन के पीछे बुद्धि चलेगी.
 अब यदि जिधर घोड़े ले जायँ उधर सारथि जायेगा तो मर गये आप.
 ऐसे में उचित यही है कि जिधर सारथि ले जाय उधर घोड़े जायँ.
 फिर इन्द्रियाँ होनी चाहिए श्वेत, उज्ज्वल, निर्मल और सात्विक.
 केवल एक इन्द्रिय नहीं, सब इन्द्रियाँ श्वेत ही हों.
 अब, सारथि किसे कहते हैं?
 ‘सारयति अश्वान् इति सारथिः ’- जो घोड़ों को चलाये वह सारथि है.
 ऐसा सारथि कौन हो सकता है?
 हमारा अन्तर्यामी परमेश्वर.
 वही हमारे इन्द्रिय रूप घोड़े का सञ्जालन करे, उसी के हाथ में हमारे रथ की बागडोर हो तभी हमारा मंगल होगा.
 यहाँ जो रथी-सारथि हैं, इनमें एक माधव और दूसरे हैं पाण्डव.
 एक मधुवंशी हैं और दूसरे हैं पाण्डुवंशी.
 सोपाधिक परमात्मा ही कृष्ण है और सोपाधिक परमात्मा ही अर्जुन है.
 काली रात बनकर भी परमात्मा ही आता है और सफेद दिन बनकर भी परमात्मा ही आता है- ‘निशश्च कृष्णमहरर्जुनश्च’ ‘ न हन्यते इति- अहः अर्थात् कालः’.
 काल ही कृष्ण है और काल ही अर्जुन है.
 रात भी वही और दिन भी वही है.
 एक रथ पर बैठकर दोनों आये और उन्होंने दिव्य शंख का नाद किया.
 गीता में शंखों के नाम भी देदिये गये हैं.
 उनमें जो पाञ्चदन्य है वह क्या है?
 जनता ही पाञ्चजना है.
 मैं कल्पना करके यह बात नही बोल रहा हूँ, यह शास्त्रीय व्याख्या है- ‘ पाञ्चदन्य:=मनुष्याः. ’
 ‘स्युः पुमांसः पञ्चजनाः’  अमरकोष में लिखा है कि ‘पाञ्चजनाः’ माने पाँच आदमी.
 पाँच आदमी माने पंचों की राय ; ‘ पाञ्चजन्यं हृषीकेशः ’- भगवान् श्रीकृष्ण जनता की राय का शंख बजाते हैं.
 उनके लिए जो हितकारी है- ‘ पञ्चजनेभ्यो हितः- पाञ्चजन्यः’.
 यहाँ अनिष्ट निवारण हेतु अर्थ है ; यहाँ हित अर्थ में तद्धित प्रत्यय हो गया है.
 ‘ देवदत्तं धनञ्जयः ’ [6] अर्जुन ईश्वर के दिये हुए शंख को बजाते हैं. 
 उन्होंने जब निवात-कवच नामक असुरों का वध किया था तब भगवान् ने प्रसन्न होकर उनको शंख दिया था. 
 इसलिए अर्जुन अपना शंख नहीं बजाता है और ईश्वर भी अपना शंख नहीं बजाता, जनता की राय से, उनकी भलाई के लिए जो शंख है, वह शंख बजाता है.
 सबने अपना-अपना शंख बजाया.
 भीमसेन ने पौण्ड्र नामक शंख बजाया और युधिष्ठिर ने अनन्त विजय नामक शंख बजाया और मानो वे बोले कि जय हमारी नहीं होगी, जीत होगी तो श्रीकृष्ण की.
 जीत का सेहरा हमारे सिर पर नहीं, श्रीकृष्ण के सिर पर होगा.
 ‘अनन्त विजयम् ’- इसका अर्थ है कि अनन्त की जीत होगी.
 इस प्रकार जब सबने अपना-अपना शंख बजा लिया तब क्या हुआ?
 देखो, यहीं कौरवों की पराजय प्रारम्भ हो गयी.
 जितने भी कौरव सेना में थे, वे सब मरे तो नहीं, लेकिन हार्टट्रबल सबको हो गया-
 पाण्डव पक्ष की शंख-ध्वनियों ने दुर्योधन आदि जितने भी धृतराष्ट्र माने कौरव थे, उनके हृदयों को विदीर्ण कर दिया.
 उनकी सभी नस-नाड़ियाँ, जो पम्प करती हैं, फट गयीं.
 अब ये बेचारे क्या लड़ेंगे.
 भला ऐसे कमजोर हृदयवाले भी कहीं लड़ते हैं.
 शंखों के तुमुल निनाद से पृथवी और आकाश पूर्ण गुञ्चायमान हो गये.
 जब दोनों ओर से तैयारी पूरी हो गयी तब अर्जुन ने देखा कि शंख तो श्रीकृष्ण ने भी बजाया है-
 उधर अर्जुन-रूप मन ने शंख बजाया और इधर भगवान् ने शंख बजाया.
 इससे दोनों पक्षों का जो न्यूनाधिक तारतम्य है, वह बिल्कुल स्पष्ट हो गया.
 दुर्योधन की सारी प्रक्रिया शंख बजने से पहले की थी और अर्जुन की सारी प्रक्रिया भगवान् के शंख बजा देने के बाद से है.
 यहाँ एक बात देखो कि भगवान् तो युद्ध करने के लिए शंख बजा रहे हैं और अर्जुन कह रहे हैं कि मैं युद्ध नहीं करूँगा.
 यह तो वही बात हुई कि जिसके लिए चोरी करो वही कहे कि तुम चोर हो.
 भगवान् तो अर्जुन के पक्ष में लड़ने के लिए आये हैं और अर्जुन कह रहे हैं कि तुम लड़ने की तैयारी करते हो तो करो, लड़ना हो तो लड़ो, मैं नहीं लड़ूँगा.
 इसका अर्थ हुआ कि कौरवों से द्वेष श्रीकृष्ण के मन में है, अर्जुन के मन में नहीं है.
 वहाँ तो समता है.
 भगवान् से बड़ा भक्त बन गया.
 अब भगवान् क्या करें?
 बोले कि अच्छा बच्चू, हम तुम्हारा अहंकार तोड़ कर ही छोड़ेंगे.
 अर्जुन ने धनुष उठा लिया और हृषीकेश को आदेश देन की मुद्रा बना ली.
 यही भगवान् की परीक्षा है.
 भगवान् हमारी परीक्षा नहीं लेते हैं.
 क्यों नहीं लेते हैं?
 इसलिए नहीं लेते हैं कि वे अन्तर्यामी हैं, हृदय में बैठे हैं.
 उनको यदि कुछ अज्ञात हो, न जानते हों तब तो परीक्षा लें!
 लेकिन हमलोगों को भगवान् के दिल का पता नहीं चलता कि उनके दिल में क्या है?
 इसलिए अर्जुन ने सोचा कि मैं ही भगवान् की परीक्षा ले लूँ कि ये हमारा साथ देते हैं कि नहीं?
 उसके बाद अर्जुन ने कहा कि अच्छा, मैं हूँ रथी और तुम हो सारथि.
 इसलिए पहली बात यह है कि तुम हमारी आज्ञा का पालन करो.
 क्योंकि तुम तो बड़े पक्के हो.
 शस्त्र धारण न करने की प्रतिज्ञा करके और सचमुच शस्त्र छोड़कर हमारे रथ पर सारथि होकर बैठे हो.
 अब यह बताओ कि पूरे सारथि बने हो या अधूरे बने हो?
 श्रीकृष्ण ने कहा कि अरे भाई बिल्कुल पूरे सारथि बने बैठे हैं.
 अर्जुन ने कहा कि पूरे बने हो तो मैं जो कहूँ वह करो और मेरी आज्ञा मानो.
 मैं रथी होने के नाते बड़ा हूँ और तुम सारथि होने के नाते मेरे से छोटे हो.
 इसलिए यदि नौकर बने हो तो मेरा हुकुम मानो.
 भगवान् ने कहा कि हाँ भाई! ;   तुम्हारा हुक्म मानूँगा और उन्होंने वही किया जो अर्जुन ने कहा.
 यही भगवान् की भगवत्ता है.
 एक साधु थे हमारे बड़े मित्र.
 दूसरे एक सेठ थे, जो बड़े आदमी थे.
 उनकी प्रतिष्ठा बहुत बड़ी थी.
 एक दिन साधु मुझसे बोले कि चलो स्वामीजी, आज उस सेठ के पास चलें.
 मैंने कहा कि अच्छा चलिए, किन्तु आप उस सेठ के पास क्यों चलते हैं?
 आप तो इतने बड़े महात्मा हैं!
 क्या आपका सेठ के पास चलकर जाना ठीक रहेगा?
 वे बोले कि चलकर कुछ पूछेंगे, सत्संग करेंगे.
 मैंने कहा कि महाराज, क्या वे आपसे ज्यादा जानते हैं, जो आप उनसे पूछेंगे, उनका सत्संग करेंगे?
 वे बोले कि देखो, वह तो हमारे पास आता नहीं और हमसे कुछ पूछता नहीं.
 इसलिए अब हम ही चलेंगे और पूछेंगे.
 इससे क्या फायदा?
 बोले कि देखो, हँसिया चाहे कुम्हड़े पर गिरे, चाहे कुम्हड़ा हँसिये पर गिरे, कटेगा तो कुम्हड़ा ही.
 सेठ चेला बनकर कुछ भेंट-पूजा देगा.
 अब हम उसको गुरु बनाकर लेंगे.
 देना तो उसी को पड़ेगा ; वह आने-जाने का किराया भी देगा और कहेगा कि ओहो, इतने बड़े महात्मा हमसे पूछने आते हैं तो हमारी बड़ी इज्जत बढ़ायी.
 कहने का तात्पर्य यह है कि भगवान् बहुत चतुर हैं.
 यदि वे अपने भक्तों की आज्ञा का पालन न करें तो भक्त भी उनकी आज्ञा का पालन करेंगे, यह कैसे मैलूम पड़ेगा?
 तो अर्जुन ने पहली आज्ञा यह दी कि दोनों सेनाओं के बीच में मेरा रथ ले चलो!
 मैं निरीक्षण करूँगा कि कौन-कौन यहाँ लड़ने के लिए आये हैं और किन-किनके साथ मुझे इस युद्ध में लड़ना है.
 जो युद्ध की इच्छा रखते हैं, उनको मैं पहचान लेना चाहता हूँ.
 इस प्रकार अर्जुन अभी तक लड़ने के लिए बिल्कुल तैयार है.
 यहाँ अर्जुन दुर्योधन को दुर्बुद्धि कहता है और कहता है कि कौन उसका प्रिय चाहता है! ;   कौन चाहता है कि दुर्योधन की जीत हो जाय!
 एक बार एक माता वृन्दावन से परमार्थ-निकेतन ऋषिकेश में आयी थीं.
 वहाँ एक उससे भी बड़ी उम्र की स्त्री थी.
 वह बार-बार समझाये कि बेटी, तुमको ऐसे रहना चाहिए ; अन्त में उस माता को कहना पड़ा कि चल, बड़ी सास बनी है, मुझको समझाने चली है.
 इसलिए भगवान् की जगह पर कोई अभिमानी होता तो कहता कि- अर्जुन, तुम मुझे हुक्म नहीं दे सकते, क्योंकि मैं तुमसे बड़ा हूँ.
 लेकिन भगवान् बोले कि जी हुजूर, आपका जो हुक्म, आपकी जैसी आज्ञा!
 और, ऐसा कहकर हृषीकेश भगवान् ने अर्जुन की आज्ञानुसार रथ को दोनों सेनाओं के मध्य स्थापित कर दिया-
 देखो, भगवान् हैं हृषीकेश.
 हृषीकेश माने इन्द्रियों का संचालक स्वामी, जो भीतर रहकर सबका अनुशासन करता है-
 अर्जुन हे गुडाकेश .
 गुडाकेश का अर्थ है- घुँघराले बालों वाला. 
अर्जुन के बाल बड़े घुँघराले हैं, काले हैं, महीन हैं, घने हैं, चिकने हैं.
 बड़े सुंदर-सुंदर बाल हैं अर्जुन के .
 तभी तो उसको  स्त्री बनने में कोई कठिनाई नहीं हुई.
 गुडाकेश का एक अर्थ यह भी है कि- गुडाका माने निद्रा और निद्रा का ईश माने निद्राजयी है.
 सोकर समय गँवाना कोई अच्छी बात नहीं है.
 इसलिए वृन्दावन के संतलोग कहते हैं-
 यह वृन्दावनी निष्ठा है.
 कबीर कहते हैं कि- ‘ तेरी गठरी में लागा चोर बटोहिया का सोवे? ’
 इसलिए अर्जुन जागता हुआ रहता है.
 यही उसका अधिकार है.
  बिना विवेक के कोई काम नहीं करता है.
 सब काम सोच-समझकर करता है ; वासना के आवेश में कोई काम नहीं करता है.
 अर्जुन को गुडाकेश इसलिए भी कहते हैं कि- ‘ गुड = ब्रह्माण्डम् , अकति = व्याप्नोति इति गुडानः = शिवः स ईशो यस्य’ .
 माने, ‘ भगवान् शंकर इष्ट हुए हैं जिसके. ’   ;  तात्पर्य यह है कि जिसने बाण-विद्या प्राप्त कर लिया, उसका नाम गुडाकेश है.
 आपने यह कथा सुनी होगी कि अर्जुन ने बाण-विद्या के द्वारा किरात-वेषधारी शिव को संतुष्ट करके उनसे पाशुपतास्त्र प्राप्त कर लिया था.
 जब भगवान् ने ‘जो आज्ञा’ कहकर दोनों सेनाओं के बीच में रथ खड़ा कर दिया तब भीष्म, द्रोण ने देखा और कहा कि अरे, यह रथ युद्ध-नियम के विपरीत कैसे आगे बढ़ा आ रहा है?
 वहाँ दुर्योधन ने द्रोणाचार्य से कहा था कि ‘सेना देखो’ और यहाँ भगवान् अर्जुन से कहते हैं कि ‘सेना देखो!’ दुर्योधन अपने गुरुजी को आज्ञा दे चुका है कि आप पाण्डुपुत्रों की सेना देखिये और यहाँ भगवान् कह रहे हैं कि अर्जुन, कौरवों की सेना देख लो-
 कुन्ती ने भी अर्जुन को संदेश भेजा था कि-
 अर्थात् जिस काम के लिए क्षत्राणियाँ, राजपूतानियाँ बच्चा जनती हैं, वह समय आ गया है बेटा!
 यह ‘ पार्थ ’ उसी क्षत्राणी माता का पुत्र है ; यह अ-पार्थ नहीं है ; अपार्थ माने संस्कृत में होता है- अपगतार्थ = व्यर्थ.
 इसमें, अ तो है ही नहीं.
 ‘पः परमेश्वरः, अर्थः = प्रयोजनम् यस्य, ’ जो परमेश्वर को प्राप्त करना चाहता है, उसका नाम है पार्थ, जिज्ञासु.
 तो, जब श्रीकृष्ण बोले कि अर्जुन, कुरुवों को देख लो तब क्या हुआ?
 यही हुआ कि अर्जुन ने सेना के दोनों ओर देखा.
 वहाँ पिता के समान, पितामह के समान, आचार्य, मामा, भाई, पुत्र-पौत्र, सखा, श्वसुर, सुहृद् सभी थे.
 बस, उनको देखते ही अर्जुन को आ गयी कृपा.
 ऐसी ही कृपा के लिए गोस्वामी तुलसीदास ने कहा है- ‘रिपु पर कृपा परम कदराई.  ’
 हमलोग वैदिक हैं, कोई जैन नहीं, अहिंसावादी नहीं है.
 यहाँ तो जो हमसे द्वेष करता है, उससे हम द्वेष करते हैं- ‘योऽस्मान् द्वेष्टि यं च वयं द्विष्मः’ [2] .
 वेद का मंत्र है-
 इसका अर्थ है कि; उसको मसमसा कर दो, मीड़ दो जो हमसे द्वेष करता है.
 अरे हम तो अद्वैत ब्रह्म हैं.
 हमारे सामने द्वेत कैसे टिक सकता है?
 इसलिए जब अर्जुन के मन में कृपा आ गयी तब भगवान् ने क्या कहा?
 उस ‘ कृपा ’ को भगवान् श्रीकृष्ण ने आगे चलकर ‘ कश्मल ’ कहा है-
 लेकिन संजय बड़ा सज्जन पुरुष है.
 भगवान् ने कश्मल तो कहा, लेकिन यह भी कहा कि- ‘ क्लैब्यं मा स्म गमः पार्थ’ [2] .
 बाद में अर्जुन ने भी अपनी भाषा में सम्हाला तो कहा कि- ‘ कार्पण्यदोषोपहतस्वभावः ’ [3] किन्तु अर्जुन की भाषा में जो ‘ कार्पण्य ’ है और श्रीकृष्ण की भाषा में जो ‘ क्लैब्य' है, कश्मल है, उसको (जैसे युधिष्ठिर दुर्योधन को सुयोधन बोलते हैं, वैसे ही) यह संजय अर्जुन के कश्मल, क्लैब्य और कार्पण्य को उनकी कृपा बोलता है.
 फिर ‘ आविष्टः ’ [4] कहकर सम्भाल लेता है.
 माने अर्जुन की यह कृपा सहज नहीं है, आवेशपूर्ण है.
 फिर अर्जुन को विषाद आ गया.
 बिना विषाद के प्रसाद नहीं मिलता है.
 पहले विषाद होता है तब प्रसाद की प्राप्ति होती है.
 बच्चा नहीं रोये तो उसको मिठाई कहाँ से मिलेगी?
 अर्जुन ने कहा कि श्रीकृष्ण, इन युयुत्सु स्वजनों को देखकर मुझे ज्वर चढ़ गया है.
 सचमुच यहाँ अर्जुन ने जो कुछ कहा है, वह सारा-का-सारा ज्वर का लक्षण है.
 आप आयुर्वेद से मिला लेना.
 आयुर्वेदिक दृष्टि से बुखार चढ़ गया अर्जुन को.
 शरीर में रोग कब होता है?
 जब बात-वित्त-कफादिका का प्रकोप हो, जो हम न चाहते हों, वैसा हो जाय, शक्ति से अधिक परिश्रम किया जाए और जो हम चाहते हैं वह न हो तो इन्हीं चार कारणों से शरीर में रोग आते हैं.
 इसलिए अर्जुन के मन में जो विषाद आया, उससे उसके शरीर में ज्वर आ गया और वह कहने लगा-
 मेरे गात्र शिथिल हो रहे हैं, अवसन्न हो रहे हैं, मुँह सूख रहा है, शरीर में कम्पन हो रहा है, रोयें खड़े हो रहे हैं, हाथ से धनुष गिर रहा है और त्वचा में दाह हो रहा है.
 हैं न ये सब बुखार के लक्षण!
 युद्ध भूमि में धनुष उठाने के बाद अर्जुन के बुखार चढ़ गया.
 कई विद्यार्थी ऐसे होते हैं कि परीक्षा के दिन उनको बुखार आ जाता है.
 परीक्षा के दिन मन में डर होने से ही, भय होने से ही, विषाद होने से ही बुखार आता है.
 अर्जुन आगे कहता है-
 मेरा मन चक्कर काट रहा है, दिमाग भी चकरा रहा है और असगुन हो रहे हैं.
 यहाँ जो स्वजन हैं, इनको मारने में श्रेय नहीं देखता-
 अरे, असगुन उधर के लिए हो रहे हैं कि तुम्हारे लिए हो रहे हैं? ;   यह कैसे तुमको मालूम पड़ा कि असगुन तुम्हारे लिए हो रहे हैं?
 यह तो बुझदिल का लक्षण है.
 असगुन तो शत्रु के लिए हो रहे हैं और तुम उनको अपने लिए समझ रहे हो!
 यह तो युद्धभूमि है और युद्धभूमि में शत्रु को मारना यज्ञीय पशु के बध के समान है जिससे स्वर्ग की प्राप्ति होती है.
 ‘ आहवे ’ माने हवन कर रहे हैं ये.
 जैसे यज्ञ पशु का बध होता है, ठीक वैसे ही युद्ध भूमि में शत्रु का बध होता है और वह पुण्यजनक होता है.
 परंतु यहाँ तो मामा, भाई आदि हैं.
 अर्जुन कहता है कि इनको मारने में मुझे श्रेय नहीं दिखता- ' न च श्रेयोऽनुपश्यामि' .
 यज्ञभूमिमें पशुबधवाला याग भी प्रेय तो देता है, श्रेय नहीं देता.
 उससे स्वर्ग मिलता है, परंतु श्रेय कहाँ मिलता है?
 देखो, यहाँ हम वैदिक परंपरा के अनुसार आपको अर्थ सुना रहे हैं.
 युद्ध में स्वजन को मारना धर्म के विपरीत नहीं है.
 युद्धभूमि में मारा हुआ स्वजन भी स्वर्ग में जाएगा और मारने वाला मर जाये तो वह भी स्वर्ग में जाएगा.
 स्वर्ग तो मिलेगा, परंतु स्वर्ग प्रेय है, श्रेय नहीं है.
 इसलिए अर्जुन की बात सुनकर भगवान् ने कहा कि अर्जुन, तुम मेरे सामने श्रेय-प्रेय का विवेक करने लगे हो.
 लगता है कि तुम मुझे ‘न च श्रेयोऽनुपश्यामि ’ कहकर कठोपनिषद् का यह मंत्र पढ़ा रहे हो-
 अरे बाबा, यह जो धर्म का पालन है, वह यज्ञभूमि में पशुयाग, युद्धभूमि में शत्रुओं का बध और कृषि-वाणिज्य तथा कर्तव्य-पालन-काल में कीड़ों-मकौड़ों का वध हवन करते समय भी होता है.
 इसमें कोई पाप नहीं होता.
 फिर भी अर्जुन कहता है कि हमको प्रेय नहीं चाहिए.
 ‘न काङ्क्षये विजयं कृष्ण’ [4]- हमको विजय भी नहीं चाहिए, राज्य भी नहीं चाहिए और सुख भी नहीं चाहिए.
 हम राज्य, भोग और जीवन लेकर क्या करेंगे?
 इस प्रकार धर्म-विवेक का उदय हो गया अर्जुन के मन में.
 लेकिन यह तत्त्वविवेक नहीं है.
 तत्त्वविवेक में अधिकार का प्रश्न होता है.
 धर्म-विवेक में अधिकार का प्रश्न नहीं होता कि वह शमदमादि संपदा से संपन्न हो, तभी धर्म-विवेक् करे.
 यदि धर्म-विवेक में समाधि-संपन्न होगा तो धर्म की जरूरत कहाँ रहेगी?
 शास्त्र में सर्वत्र अधिकार-संपदा की जरूरत नहीं होती.
 जब अर्जुन के मन में धर्म विवेक जाग्रत हो गया तब वह कहने लगा कि अरे जिनके लिए हम राज्य, भोग, सुख आदि सब कुछ चाहते हैं, वे अपने प्राणधन का परित्याग करके सामने बैठे हैं.
 ये हमारे आचार्य, पितामह , मातुल, श्वसुर, भाई, साले आदि सब के सब संबंधी ही तो हैं ; ‘श्यालाः संबंधिनस्तथा’ यहाँ श्याला अर्थात् साला कहकर अर्जुन ने संबंध भी जोड़ दिया.
 साले तो खास संबंधी होते हैं, अत्मीय होते हैं.
 यह भी कहा गया है कि ‘श्यालको को बुद्धिदायकः’- साले बुद्धि सिखाने वाले भी होते हैं, अपने जीजाजी को पढ़ाते भी हैं.
 लेकिन ये जीजाजी को बुद्धि देने लगे तो, समझो गड़बड़ जरूर होगा.
 ईश्वर कृपा से अर्जुन के साले भी स्वयं श्रीकृष्ण ही हैं.
 इसलिए मानों अर्जुन ने स्मरण दिलाया कि यदि तुमको कोई बाण लग गया तब मुझको कैसा लगेगा?
 इस पर भगवान् ने कहा कि बहनोई अवतार तो मेरा बहुत हुआ लेकिन साला अवतार भी होना जरूर चाहिए था, सो हो गया.
 साला भी किसका?
 यह जो सुभद्रा है, वह कौन है?
 वह है भगवान् की योगमाया.
 वह केवल श्रीकृष्ण की शक्ति है और श्रीकृष्ण के सिवाय दूसरे किसी के साथ इसका विवाह नहीं हो सकता.
 योगमाया के पति होंगे तो केवल श्रीकृष्ण ही होंगे ; लेकिन यहाँ वह वसुदेव की बेटी बनकर श्रीकृष्ण की बहन बन गयी.
 इसलिए भगवान् ने कहा कि ठीक है, मैं श्रीकृष्ण रूप से तो सुभद्रा से विवाह नहीं कर सकता, लेकिन अर्जुन रूप से विवाह कर लेता हूँ.
 क्योंकि मुझमें तथा अर्जुन में कोई भेद नहीं है- ‘सत्वमेकं द्विधा स्थितम्’.
 भगवान् शंकराचार्य ने भी श्रीकृष्ण को नारायण ही कहा है.
 गीता का जो शांकर भाष्य है, उसका प्रारंभ ‘नारायण’ शब्द से ही हुआ है-
 अव्यक्त से परे हैं नारायण.
‘नराः = मनुष्याः.
 नाराः = तत्र स्थिताः चिदाभासाः तान् प्रेरयति, सत्तां स्फूर्तिश्च ददातीति नारायणः.’
 इसका अर्थ है- ये जो अलग-अलग शरीर हैं वे नर हैं.
 नर में जो नार है वह आभास है, चिदाभास है और उन सबका जो संचालन करे, उसका नाम नारायण है.
 जिससे सत्ता स्फूर्ति मिले, जिससे चित्तास्फूर्ति मिले, जिससे आनन्दस्फूर्ति मिले, वह नारायण है.
 ये सबमें स्थित हैं.
 सबको जीने के लिए दूध देते हैं, पीने के लिए पानी देते हैं.
 इस प्रकार नारायण में पूर्ति- विभाग है.
 उन्होंने सबको जीवन- सामग्री देने का काम अपने हाथ में ले रक्खा है.
 उनका खाद्य विभाग तो है समुद्र.
 यह जो क्षीर सागर है, उससे बिना नली के, बिना पम्प के, सबके लिए दूध पहुँच जाता है.
 न केवल मनुष्यों को, बल्कि पेड़-पौधों और पशु-पक्षियों- सबको भगवान् के क्षीर सागर से खुराक मिल जाती है.
 जैसे बेतार के तार से संदेश पहुँच जाता है, उसी तरह क्षीरसागर से बिना नली के ही सबके पास दूध पहुँच जाता है.
 भगवान् का नारायण नाम इसलिए भी पड़ा कि नार माने होता है जल तथा अयन माने घर.
 ‘नारम् अयनं यस्य स नारायणः’ अर्थात् जल जिसका घर है अथवा जो सागर में निवास करता है, उसका नाम है नारायण.
 भगवान् नारायण रूप से खाद्य-विभाग का संचालन अपने घर से ही करते हैं.
 भगवान् ने लक्ष्मीजी को रख लिया अपने पाँव में और कहा कि दबाओ पाँव.
 वे भगवान् की सेवा करने के लिए उनके चरणों में आ जाती हैं और भगवान् उनको प्रेम से अपने हृदय में भी रख लेते हैं.
 स्वर्ण- लक्ष्मी और खाद्य लक्ष्मी दोनों ही भगवान् नारायण के अधीन हैं.
 इनके अतिरिक्त एक ज्ञान-लक्ष्मी भी है और वह है गीता.
 इसमें  अर्जुन ने कहा कि ‘श्याला: सम्बंधिनस्तथा.’  ;  यहाँ अर्जुन का आशय यह है कि मधुसूदन!
 तुमने तो दैत्यों को मारा था, मधु- कैटभ को मारा था.
 मधु कैटभ से आपकी जो लड़ाई हुई, वह बड़ी प्रसिद्ध है.
 मधु माने राग और कैटभ माने द्वेष.
 हृदय में जब नारायण आते हैं तब इन दोनों को मारते हैं.
 परंतु ये दोनों नारायण के मारे भी तब तक नहीं मरते जब तक वे स्वयं यह न कह दें कि तुम हमको मार दो!
 ‘ रक्षापेक्षामपेक्षते ’- जब हम बोलते हैं तब राग-द्वेष के साथ तादात्म्य करके बोलते हैं कि हे भगवान्! ;   राग को मिटा दो, द्वेष को मिटा दो और तब भगवान् मारते हैं राग-द्वेष को.
 लेकिन मारने के पहले भगवान् कहते हैं कि अरे भाई, तुम लोगों ने बहुत दिन लड़ाई की.
 तुम दो हो और मैं एक हूँ.
 इस पर मधु कैटभ रूप राग द्वेष ने कहा कि अवश्य ही तुम अकेले ने बहुत दिनों तक हम दोनों का सामना किया.
 अब वर माँगो!
 इस पर नारायण ने कहा कि तुम हमारे हाथ से मर जाओ! ;   तब वे बोले कि अच्छा मारो!
 भगवान् ने कहा कि जहाँ रस न हो, जल न हो, वहाँ हम तुम्हें मारेंगे.
 इसलिए भगवान् को बोलते हैं मधुसूदन .
 अर्जुन ने कहा कि भगवान्! ;   तुमने तो मारा मधु को, तुमने मारा कैटभ को और मुझे कहते हो कि मैं अपने संबधियों को मार डालूँ, रिश्तेदारों को मार डालूँ?
 अरे कोई दैत्य हो तो हम उसको मारने के लिए तैयार हैं लेकिन इन्हें तो त्रैलोक्यराज्य के लिये भी मैं नहीं मारूँगा, पृथिवी में तो क्या रक्खा है!
 इन धृतराष्ट्र पुत्रों को मारकर मुझे कोई तृप्ति नहीं होगी.
 अब देखो ‘ जनार्दन ’ का अर्थ- ‘जनयति जगत् इति जना = माया = अविद्या.
 ताम् अर्दयतीति जनार्दनः.’
 यह जगज्जननी जो अविद्या है, माया है, उसके पर्दे को हटाने वाले का नाम होता है जनार्दन .
 जब अर्जुन ने कहा कि इन सगे संबंधियों को मारने से हमें क्या तृप्ति होगी? ;   जो आततायी हैं; उनको मारना चाहिए ; भगवान् बोले कि ठीक है, आततायी हैं, मारने योग्य हैं, इसलिए मारो.
 अर्जुन ने कहा कि हम मारेंगे तो मारण- क्रिया का कर्तृत्व हमारे ऊपर आयेगा.
 हम पापी हो जायेंगे.
 इसलिए हम अपने सगे संबंधी धार्तराष्ट्रों को मारने के लिए तैयार नहीं है.
 भला स्वजनों को मारकर कोई सुखी होता है?
 भगवान् बोले कि यह विवेक केवल तुम्हीं को है!
 यह केवल तुम्हारे हिस्से ही पड़ा है ; ऐसा विवेक उनको क्यों नहीं आता है?
 वे क्यों नहीं सोचते हैं ऐसा?
 देखो, ड्राईवर लोग जब मोटर चलाते हैं तब कहते हैं कि सामने वाले को बचना चाहिए था.
 उसने अपने को क्यों नहीं बचाया?
 बोले कि बाबा, एक्सीडेंट तो हो गया.
 उसको बचना चाहिए था कि तुमको बचाना चाहिए था- यह तो कानूनी लड़ाई हो गयी.
 इसी तरह अर्जुन ने कहा कि उनके विवेक नहीं है तो उन्हें ‘ लोभोऽपहतचेतसः ’ [2]- लोभ ने उनके दिल को घायल कर दिया है.
 उनको कुल क्षय का दोष, मित्र द्रोह का पातक नहीं मालूम पड़ता है.
 परंतु हम तो समझदार है, हमें तो इस पाप से बचना चाहिए.
 पाप से दूसरे बचे इसकी जिम्मेवारी हमारे ऊपर नहीं है.
 देखो, यह अर्जुन का विवेक है.  
उसे धर्माधर्म का विवेक है.
 उसने कहा कि प्रतिपक्षी बुरा काम करते हैं तो हम भी बुरा काम क्यों करें?
 हमको तो किसी भी अवस्था में बुरा काम नहीं करना चाहिए.
 हमें समझना चाहिए कि इसमें बड़ा दोष है, क्योंकि जब कुल क्षय होता है तब कुल धर्म का क्षय होता है. 
 कुल धर्म का नाश होने पर अधर्म की प्रधानता हो जाती है.
 अधर्म की प्रधानता हो जाने पर कुल स्त्रियाँ दूषित हो जाती हैं और वर्णसंकर हो जाने पर वर्णाश्रम- मर्यादा का लोप ही हो जाता है.
 फिर तो नरक में ही गति होती है, यहाँ तक कि पितरों को भी कुछ नहीं मिलता, सिद्ध लोकों की भी प्राप्ति नहीं होती.
 जाति धर्म, कुल धर्म, जो कि शाश्वत हैं, सनातन हैं, उनका नाश हो जाता है.
 इस प्रकार जिनके धर्म का नाश हो जाता है वे नरक में जाकर निवास करते हैं.
 इतना कहकर अर्जुन ने फिर कहा-
 हाय-हाय! हम पाप करने का निश्चय करके यहाँ आये हैं, लेकिन राज्य सुख के लोभ से स्वजन की हत्या ठीक नहीं है, पाप है.
 ‘लेकिन’ यह अर्जुन का विवेक है.
 अब श्रीकृष्ण का विवेक क्या है, यह गीता माता आपको बतायेंगी.
 संक्षेप में श्रीकृष्ण यह विवेक करेंगे कि यदि धर्म की रक्षा होती हो तो ये जो मोह मूलक स्वजन है, इनकी हत्या में दोष नहीं है.
 हमें धर्म की रक्षा करनी है, स्वजन की रक्षा नहीं करनी है.
 अर्जुन कहता है कि हम राज्य के लोभ से युद्ध करने आये हैं.
 श्रीकृष्ण कहते हैं कि नहीं, तुम धर्म की रक्षा के लिए युद्ध-भूमि में आये हो.
 अर्जुन ने कहा कि अब तो बाबा मैं हथियार नहीं उठाऊँगा.
 यदि शस्त्र का परित्याग कर देने पर ये लोग मुझे मार डालेंगे तो पाप इनको लगेगा.
 क्योंकि शस्त्र त्याग करने वाले को जो मारता है, वह पापी होता है.
 इसलिए पाप इनको लगेगा और हमारा कल्याण होगा.
 ऐसा कहकर अर्जुन ने क्या किया?
 बड़ी बढ़िया बात यह हुई कि पहले तो अर्जुन बैठा था रथी बनकर.
 श्रीकृष्ण सारथि बनकर उसके आगे बैठे थे.
 अब अर्जुन भगवान् के सामने आकर घोड़े के साथ लगा हुआ जो उपस्थ है, घोड़ों को जोड़ने के लिए जो आगे निकली हुई लकड़ी है या लोहा है; वहाँ बैठ गया- ‘रथोपस्थ उपाविशत्.’
 वह श्रीकृष्ण के पीछे बैठा न रहकर उनके आगे आकर बैठ गया ; उसने मुँह किया श्रीकृष्ण की ओर और पीठ किया दुश्मनों की ओर, कौरवों की ओर.
 फिर धनुष बाण छोड़कर और ‘ शोकसंविग्नमानसः ’ होकर अर्जुन व्याकुल हो गया.
 उसके हृदय में शोक मोह दोनों आ गये.
 मोह हो गया स्वजनों से और शोक हो गया उसके हृदय में.
 संजय ने अर्जुन की स्थिति का वर्णन करते हुए कहा कि उसके हृदय में स्वजनों के प्रति कृपा का आवेश हुआ है.
 सज्जन लोग दूसरे के दुर्भाव को भी सद्भाव ही बताते हैं.
 संजय का कहना है कि अर्जुन की आँखों से आँसू बह रहे हैं और उसके हृदय में विषाद है.
 ‘ कृपयाविष्टम् ’ [1]- कहना उसके मानसिक विषाद का सूचक है, ‘अश्रुपूर्ण- कुलेक्षणम्’- यह उसके शारीरिक विषाद का सूचक है और ‘ विषीदन्तम् ’- यह उसके वाचिक विषाद का सूचक है.
 मतलब यह कि अर्जुन के जीवन में कायिक, वाचिक और मानसिक तीनों ही प्रकार के विषाद प्रकट हो गये हैं.
 लेकिन हमारे ये मधुसूदनजी महाराज किसी का लिहाज करने वाले नहीं है.
 क्योंकि जहाँ ये ब्रह्मारूप से सृष्टि का निर्माण करके विष्णुरूप से पालन पोषण करते हैं, वहाँ रुद्र बनकर सारी सृष्टि का संहार भी करते हैं.
 जिसने बनाया और पाला, वह बिगाड़ भी तो सकता है.
 मधुसूदन एेसे ही हैं. 
 इस समय मधु कहाँ है?
 मधु अर्जुन के हृदय में है.
 जब मधुसूदन ने देखा कि अर्जुन के हृदय में स्वजनों के प्रति मिठास का भाव आ गया है तब वे बोले कि उसके अपने भाई बन्धु, सगे संबंधी तो मीठे-मीठे लगते हैं, किंतु उसके रथ पर बैठा हुआ मैं स्वयं मधुसूदन मीठा नहीं लगता.
 इसलिए भगवान् ने डाँटकर कहा-
 देखो, किसी के मन में ब्रह्मज्ञान की जिज्ञासा हो और वह कहे कि जब ब्रह्मज्ञान होने वाला होगा, तब हो जाएगा, जब भगवान् देंगे तब ब्रह्मज्ञान मिल जाएगा और जब प्रारब्ध में होगा तब ब्रह्मज्ञान मिलेगा तो यह उसकी मूर्खता है कि नहीं?
 ये तीनों ही बावकूफी की बातें हैं.
 इसका अर्थ है कि उसके हृदय में तीव्र जिज्ञासा नहीं है.
 यदि तीव्र जिज्ञासा होती तो वह हाथ-पाँव पीटता, गंगा-किनारे जाता, हिमालय पर चढ़ता और ऋषि मुनियों का सत्संग करता.
 यदि उसके मन में तीव्र जिज्ञासा होती तो वह सत्संग में जाकर अपने हृदय में उठने वाले प्रश्नों का समाधान करवाता.
 इसलिए भगवान् ने कहा कि- ‘कुतस्त्वा कश्मलमिदं विषमे समुपस्थितम्’- यह कस-कसा या मल-कश्मल तेरे हृदय में कहाँ से आ गया?
 तेरा हृदय मल से भरा हुआ है.
 यह मेरा, यह मेरा, यह मेरा इस प्रकार मेरा-मेरा करता है और फिर बुद्धिमानी बघारता है?
 ‘ कुतः ’ अरे, तुम्हारे जैसे अधिकारी पुरुष में, धर्मात्मा में, धर्मराज युधिष्ठिर के भाई में और सत्व की मूर्ति में कश्मल कहाँ से आ गया?
 क्या तुम्हें ज्ञात नहीं है ‘सत्वमेकं द्विधा स्थितम्’- नर- नारायण दोनों भाई-भाई हैं, जैसा मैं हूँ, वैसा ही तू है?
 तू किसी भी प्रकार से कश्मल का अधिकारी नहीं है.
 फिर तुम्हारे पास यह कश्मल कहाँ से आ गया?
 इसके आने का तो कोई कारण ही नहीं है.
 देखो, ‘ कुतः ’ शब्द कारण और प्रयोजन दोनों पर आक्षेप करता है.
 मतलब यह कि तुम्हारे इस विषाद का न तो कोई मूल कारण है और न प्रयोजन है.
 इस कश्मल से तुम्हें फायदा भी क्या होगा?
 न उसमें कोई शुद्ध प्रेरणा है, न लाभ है और आया भी कहाँ?
 ‘ विषमे ’- भला उसके आने का स्थान भी तो हो कुछ!
 इसको ऐसे समझो कि हम कहीं बैठे हों और गृहस्थ लोग स्त्री-पुरुष हमें प्रणाम करने आते हों तो वह स्थान है.
 लेकिन हम कहीं जाने के लिए रास्ते में निकलें और एक-एक आदमी पाँव पर सिर सखकर हमें प्रणाम करने लगें तो सौ आदमी के प्रणाम करने में पचास मिनट तो लग ही जायेंगे ; इसके अतिरिक्त बार-बार मोटर में ब्रेक लगने से मोटर भी खराब हो जाएगी.
 इसलिए सब काम यथास्थान ही होना चाहिए.
 स्थान का अर्थ है ‘युक्तम्’.
 भगवान् कहते हैं कि उधर शंख बज चुके, इधर शंख बज चुके , तुम हाथ में धनुष बाण उठा चुके और अब आया है यह कश्मल!
 आगे बताते हैं कि यह तीन तरह से विरुद्ध है.
 एक तो ‘ अनार्यजुष्टम् ’ है. ;  ‘न अनार्यजुष्टम् .’
 आर्य पुरुषों ने कभी इस प्रकार के कार्पण्य को स्वीकार नहीं किया है.
 माने यह शिष्टाचार नहीं है, शिष्टावार के विरुद्ध है.
 दूसरे यह ‘ अस्वर्ग्यम् ’ है ; इससे परलोक नहीं मिलेगा.
 अच्छा महाराज, भले ही शिष्टाचार न हो, परलोक भी न मिले, परंतु लोग यह तो कहेंगे कि ओहो! ;   अर्जुन ने राज्य छोड़ दिया, युद्ध बन्द कर दिया और लोंगो को मरने से बचा लिया.
 मेरी बड़ी भारी कीर्ति होगी.
 बोले कि नहीं, यह ‘अकीर्तिकरम्’ है.
 इससे लोक में कीर्ति भी नहीं होगी.
 और भी सुनो-
 इससे लोक में लाभ है, न परलोक में लाभ है और न यह शिष्टाचार है, अर्थात् न शिष्ट संप्रदाय से अनुमोदित है.
 अतः इससे अंतःकरण शुद्धि भी नहीं होगी.
 देखो अंतःकरण की शुद्धि भी मनमाने साधन से नहीं होती, शिष्टानुमोदित साधन से अंतःकरण की शुद्धि होती है.
 जो लोग अपने मन से सोचकर कि यह बहुत बढ़िया है और इस प्रकार वस्तुनिष्ठ गुणधर्म का अभ्यास करके अंतःकरण की शुद्धि करना चाहते हैं, उनकी शुद्धि ही नहीं होती.
 अंतःकरण की अशुद्धि शास्त्र से ही ज्ञात होती है और शास्त्रोक्त उपाय से ही उसकी निवृत्ति होती है, मनमाने ढंग से नहीं.
 इसलिए अर्जुन तुम्हारा यह कार्पण्य शिष्टानुमोदित नहीं है, स्वर्ग प्रापक नहीं है और लौकिक लाभदायक भी नहीं है.
 शिष्टानुमोदित न होने से मोक्ष का साधन नहीं है, शास्त्रोक्त न होने से, विहित न होने से स्वर्ग का प्रापक नहीं है और लोक विरुद्ध होने से कीर्ति कारक नहीं है.
 फिर तुम यह क्या करने जा रहे हो?
 देखो, जब मैं बच्चा था तब अपने एक स्वामी जी से मैंने गृहस्थाश्रम में ही श्रीकृष्ण मंत्र की दीक्षा ली थी.
 एक दिन मेरे मन में विकार आ गया और मैंने उनको चिट्ठी में लिखकर भेज दिया कि अब हमसे नहीं होता- इतना न्यास, इतना नहाना, इतना धोना, इतनी सेवा, इतनी पूजा- यह सब मेरे वश की बात नहीं है.
 इस पर उन्होंने यही लिखकर भेजा था कि-
 एक त्रिदण्डी स्वामी ने भी मुझको ऐसे ही कहा था.
 मैं उनके पास गया तो उन्होंने मुझे कुछ आसन, प्राणायाम बताये.
 मैंने कहा कि स्वामीजी यह मुझसे नहीं होगा.
 इस पर वे बोले कि अरे तू ब्राह्मण है, तू पंडित है, तू जवान है और तेरे मन में ईश्वर प्राप्ति की लालसा भी है.
 यदि तू नहीं करेगा तो क्या ये सब साधन पशुओं के लिए हैं?
 देखो, ये जो मन में हैं, इनका पर्दा ढिठाई के साथ फाड़ना चाहिए, डर-डरकर नहीं.
 क्लीब उसको कहते हैं जो धृष्टता न कर सके, छेड़-छाड़ न कर सके.
 अरे, इन दोषों को तो छेड़-छाड़कर मारना चाहिए.
 उनके साथ क्लीबता नहीं करनी चाहिए कि हाय, हम इनको हाथ कैसे लगावें, इनसे कैसे लड़े और इन्हें मारें कैसे?
 इनको तो यदि ये सोते हों तो जगाकर मारना चाहिए.
 ‘ नैतत्त्वय्युपद्यते ’- श्रीकृष्ण कहते हैं अरे अर्जुन!
 तुम्हारे सरीखा अधिकारी, जिसका सारथी मैं हूँ और जिसके मन में इतना विवेक है, वह पृथा पुत्र अर्जुन आज ऐसे कहता है.
 ‘क्षूद्रं हृदयदौर्बल्यम् ’- यह तुम्हारे हृदय की क्षुद्र दुर्बलता है.
 दुर्बलता भी कोई बड़ी नहीं है, अत्यंत तुच्छ है.
 यह जो ‘क्षुद्रं’ है वह ‘दौर्बल्यं’ का विशेषण है.
 मतलब यह है कि हृदय की क्षुद्र दुर्बलता है.
 ‘ त्यक्त्वा ’- छोड़ दो इस दुर्बलता को और संकल्प करो कि- ‘ कार्यं वा साधयामि, शरीरं वा पातयामि . ’
 सच्चा संकल्पनिष्ठ साधक कहता है कि- ‘इहासने शुष्यतु मे शरीरम्’- इस आसन पर बैठे-बैठे मेरा शरीर छूट जाय, ‘त्वगस्थिमांसानि लयं प्रयान्तु ’- मेरे शरीर की त्वचा, हड्डी और मांस खाक में मिल जायँ परंतु अब ईश्वर को प्राप्त किये बिना हमारे ये पाँव लौटने वाले नहीं हैं.
 अरे, ‘ निकले थे हरिभजन को ओटन लगे कपास ’- इस कहावत के अनुसार निकले तो थे भगवान् की प्राप्ति के लिए और करने लगे अपना प्रचार.
 ‘ लें खसम का नाम खसम सों परिचय नाहिं’- यदि कोई स्त्री कहे कि मैं अमुक की पत्नी हूँ किन्तु उससे पूछा जाय कि तुमने उसको कभी देखा भी है? ;   उससे तुम्हारी जान-पहचान भी है? ;   तो, वह बोले कि सो तो नहीं है.
 यही स्थिति उन प्रचारकों की भी है, जो जिस चीज का प्रचार करते हैं, उसको वे जानते ही नहीं है कि वह क्या है?
 ‘ उत्तिष्ठ ’- इसलिए अर्जुन, तुम अपने कर्तव्य पालन के लिए खड़े हो जाओ.
 देखो कि यह वेद का मंत्र है-
 यदि तुम खड़े नहीं होओगे, सो जाओगे, लेटे रहोगे तो तुम्हें नींद आ जायेगी और चलोगे तो गिरने का डर होगा.
 इसलिए जहाँ खड़े हो वहीं खड़े हो जाओ, सावधान हो जाओ.
 ‘ उत्तिष्ठत ’ का अर्थ है- स्थिति को ऊपर कर दो.
 जहाँ हो, वहाँ से नेक ऊपर उठ जाओ.  ;  ‘ष्ठा गति निवृत्तौ’ है तो ‘उत्तिष्ठत’ माने ‘उपरितिष्ठत ’हुअा.
 आशय यह है कि चलो मत, पर ऊपर हो जाओ.
 हमको एक महात्मा ने बताया था कि अगर तुम्हारा शरीर तख्ते पर बैठा हो तो तुम सोचो कि हम छत पर बैठे हैं.
 देह से अपने को अलग कर लो.
 हमारे वेदान्त की तीन ही भूमिकाएँ हैं.
 पंचभूत से अपने को अलग करने की कोई जरूरत नहीं है, उसमें तो ‘अहं’ भाव है ही नहीं.
 परिच्छिन्न शरीर में से ‘मैं’ को निकाल लो.
 वह उसके पहले भी था और पीछे भी रहेगा.
 इसलिए शरीर में- से ‘मैं’ को निकालना एक भूमिका है.
 दूसरी भूमिका है ‘उसको ईश्वर के साथ मिला देना’ और तीसरी भूमिका है ‘परमात्मा के सिवाय दूसरा कोई है ही नहीं’ यह देखना.
 बस!
 देह से निकला, परमात्मा से एक हुआ और यह अनुभव करने लगा कि परमात्मा के सिवा दूसरा कुछ है ही नहीं.
 अब आपलोग ‘अद्वैत-सिद्धि’, ‘चित्सुखी’ और ‘खण्डन-खण्डखाद्य’ पढ़ लेना.
 सबमें आपको यही मिलेगा कि देह में हमारा ‘मैं’ नहीं है; परमात्मा के ‘मैं’ से हमारा ‘मैं’ एक है; परिच्छिन्न मैं, छोटा मैं ही नहीं और उस परमात्मा के सिवाय दूसरी कोई वस्तु नहीं है.
 ‘ परंतप ’- परंतप कहकर भगवान् अर्जुन को यह बताते हैं कि तुम अपने शत्रुओं को ताप पहुँचाअो.
 ‘पर’ को ऐसे जला दो कि उसमें से फिर बीज ही न निकले.
 द्वैत को भस्म कर दो.
 क्या अपना- पराया लगा रखा है तुमने?
 तुम इतने बड़े बुद्धिमान बनते हो और इस प्रकार अपना पराया लगा रखे हो! ;   अब अर्जुन के मन में यह भाव आया कि मैं तो ऐसा सोचता हूँ और श्रीकृष्ण ऐसा कहते हैं.
 इससे संदेह का स्थान उपस्थित हो गया.
 यह सोचने लगा कि मेरी बुद्धि ठीक है कि श्रीकृष्ण की बुद्धि ठीक है?
 उसने मानो पूछा कि अच्छा श्रीकृष्ण, यह तो देखो कि एक तो भीष्म हैं और एक द्रोण, ये दोनों ही हमारे कितने बड़े हैं!
 तुमने तो मारा दैत्यों को और मधुसूदन नाम प्राप्त किया.
 फिर मेरा नाम क्या रखना चाहते हो?
 यदि मैं भीष्म और द्रोण को मारूँगा तो क्या मेरा नाम ‘भीष्मसूदन’, ‘द्रोणसूदन’ नहीं हो जाएगा?
 क्या तुम यही चाहते हो?
 इषुभिः प्रतियोत्स्यामि [1]- अगर वे हमसे दो बात कहें और हम उनसे दो बात कहें, तो हम यह भी नहीं चाहते.
 हम उनकी जबान से जबान लड़ाना नहीं चाहते और यह भी नहीं चाहते कि वे हमारे ऊपर बाण चलायें?
 यहाँ ‘इषुभिः योत्स्यामि ’ नहीं है, ‘ प्रतियोत्स्यामि ’ है.
 ‘ प्रतियोत्स्यामि ’ माने यदि वे पहले बाण मारें तब भी क्या हम उनके बाण के बदले में उनके ऊपर बाण चलायें?
 वे तो पूजार्हाः हैं, पूजा के योग्य हैं.
 तुम अरिसूदन हो, मधुसूदन हो और हमको पितामहसूदन, गुरुसूदन, आचार्य सूदन बनाना चाहते हो?
 अरे, जिनके चरणारविन्द की पूजा करनी चाहिए, उनके सामने युद्धभूमि में खड़े होकर हम बाणों द्वारा उनसे प्रतियुद्ध कैसे करेंगे?
 युद्ध नहीं प्रतियुद्ध.
 युद्ध करने की बात तो न्यारी है.
 अपनी ओर से तो बाण मारेंगे ही नहीं.
 लेकिन वे हमको बाण मारें तब भी हम उनके ऊपर बाण के बदल बाण कैसे चलायेंगे?
 इसलिए इन महानुभाव गुरुओं को मारना न पड़े- यही बात हम चाहते हैं.
 दुनिया में भीख माँग कर खा लेंगे.
 संन्यासी बनने की बात नहीं है, ‘ श्रेयो भोक्तुं भैक्ष्यमपीहलोके’ हम तो मामूली भिखारी बन जायेंगे.
 संन्यासी होने पर भिक्षा माँगकर खाना धर्म हो जाता है ; हम तो अधर्म की परवाह न करके दर- दरके, घर-घर के भिखारी बन जायेंगे और वह महारे लिए कल्याणकारी ही होगा.
 परंतु इन गुरुजनों को मारना नहीं चाहता ; क्योंकि ये महानुभाव हैं.
 अरे भाई, ये कैसे महानुभाव हैं, जो अधर्म का पक्ष ले रहे हैं?
 वे अधर्म के पक्ष से लड़ने के लिए आये हैं और तुम कहते हो कि महानुभाव हैं!
 ठीक है, महानुभाव नहीं हैं तब भी महानुभाव हैं.
 ‘हिमं हन्ति इति हिमहा सूर्यः = भानु, तद्वत्- अनुभावो येषां तान् = हिममहानुभावान्’ कह दिया है.
 हिमहा माने सूर्य .
 सूर्य के समान प्रतापवान हैं ये महानुभाव और आज हमें कह रहे हो कि इन्हें मारो!
 जरा याद करो उस दिन की, जब युधिष्ठिर ने मेरे गाण्डीव की निन्दा की थी और हमारी प्रतिज्ञा थी कि हमारे गाण्डीव की जो निन्दा करेगा, उसे हम मार डालेंगे.
 उस समय महापुरुष, आपने ही सलाह दी थी कि गुरुजनों को मारना ही मारना नहीं है, उनका वाणी से तिरस्कार कर देना भी मारना है.
 और ऐसा कहकर आपने युधिष्ठिर को बचा लिया था.
 आपने कहा था कि- ‘तुम्हारे बड़े भाई हैं, गुरुजन हैं, इनको मारने की आवश्यकता नहीं, इनका वाचा तिरस्कार कर दो.
 वह भी मृत्यु के, हनन के, समान ही है, और आज तुम ही कह रहे हो कि इनको मार डालो!’
 बोले कि भाई, युधिष्ठिर तो कर्म काम हैं, किंतु ये गुरु लोग तो अर्थ काम हैं- ‘हत्वार्थकामांस्तु गुरूनिहैव .
 ’ कई लोग तो भीष्म द्रोण के लिए ‘अर्थकाम’ शब्द का प्रयोग करने में सकुचाते हैं 
 वे संकोच करते हैं कि भीष्म और द्रोण को अर्थकाम कैसे कहा जाय!
 परंतु महाभारत में इन महापुरुषों ने ही अपने को अर्थ काम कहा है.
 जब युधिष्ठिर प्रणाम करने के लिए गये तब दोनों ने आशीर्वाद दिया कि- युधिष्ठिर, विजय तुम्हारी होगी.
 युधिष्ठिर ने कहा कि महाराज, यदि विजय हमारी होगी तो आप कौरवों की ओर से युद्ध क्यों करते हैं?
 वे बोले कि भाई, हमने बहुत दिनों तक कौरवों का खाया पिया है.
 कौरवों ने हमको इतना धन धान्य दिया है और इतना खिलाया पिलाया है कि हम उनके अधीन हैं इसलिए विवश हैं.
 देखो, यदि कोई छः-आठ महीने या वर्ष दो वर्ष तक किसी सेठ- साहूकार का अन्न खा ले तो सेठ साहूकार यह चाहता है कि हमारा अन्न खाने वाला हमको ईश्वर समझे, हम तो इसके अन्नदाता हैं.
कई-कई साधु लोग भी जब एक गृहस्थ का खाने-पीने लगते हैं तब उसके जेबी साधु हो जाते हैं.
 वह उनको अपने पॉकेट में रख लेता है और दिखाता फिरता है कि देखो, ऐसे-ऐसे साधु हमारी जेब में है.
 हम उनसे जो चाहें करवा सकते हैं ; इसलिए ये लोग मुफ्त में नहीं खिलाते हैं 
कहते हैं कि इन साधुओं से बड़ा न होता तो ये मुझको ईश्वर क्यों मानते!
 इसलिए आप एक का खाते-पीते किसी को राधा मान बैठोगे, किसी को कृष्ण मान बैठोगे!
 ये खिलाने वाले अपने को छोटा नहीं मानते हैं.
 देखो, यहाँ गुरु के पहले ‘ अर्थकामान् ’ है.
 यदि इसको विशेषण बनाना हो तो गुरुओं का ही बनाना पड़ेगा, और तब यदि ‘ गुरूनहत्वा रूधिरप्रदिग्धान् अर्थकामान् भुञ्जीय ’ ऐसा अन्वय करोगे तो बिल्कुल क्लिष्ट अन्वय हो जाएगा और बीच में गुरु को छोड़कर रुधिर प्रदिग्ध को अर्थकाम का विशेषण बनाओगे तो यह कौन सी अन्वय रीति होगी?
 अब बोले कि ये भले ही अर्थकाम हैं किंतु हैं तो अपने गुरुजन.
 इनको हम मारेंगे तो इनके खून से लथ-पथ भोग भोगना पड़ेगा और हमको यह उचित मालूम नहीं पड़ता.
 इसलिए मैं कायरता से युद्ध नहीं छोड़ रहा हूँ, अन्याय होने के कारण, न्याय के विरुद्ध होने के कारण, युद्ध छोड़ रहा हूँ, इसे विवेक पूर्वक छोड़ रहा हूँ.
 अरे बाबा, कुछ भी हो जाय, विवेक मत छोड़ो.
 प्रेम का मार्ग दूसरा है.
 सरकार कहती है कि कानून अपने हाथ में नहीं लेना चाहिए, विवेक नहीं छोड़ना चाहिए.
 ‘न चैतद्विद्मः कतरन्नो गरीयः’ यह अपना अज्ञान प्रकट करता है.
 ‘ हननं वा श्रेयः, भैक्ष्यं वा श्रेयः, इति, अनयोर्मध्ये कतरत् श्रेयः .
 ’ भीख माँगना श्रेय है?
 इन दोनों का विकल्प क्या है?
 बोले कि अभी हमारी समझ साफ-साफ जवाब नहीं दे रही है.
 कतरत्- यही साधन- विषयक विकल्प है.
 ’ क्योंकि यह निश्चित नहीं कि जय-पराजय हमारी ही होगी! ;   विचार की गई कोटियाँ हैं- साधन की कोटि है, फल की कोटि है.
 यदि जीत हमारी होगी तो क्या ‘ जानेव हत्वा जिजीविषामः’ द्रोण को मारकर, भीष्म को मारकर, अपने इष्टमित्रों को मारकर जिन्दा रहना चाहते हैं!
 देखो, एक बार चित्ररथ ( गन्धर्व ) ने कौरवों का हरण कर लिया था.
 तब भीमसेन बड़े ही प्रसन्न हुए और बोले कि अच्छा हुआ, बिना मारे ही दुश्मन मर गये.
 लेकिन जब युधिष्ठिर के पास समाचार आया तो वे बोले कि हमारा और कौरवों का जो विरोध है वह परस्पर का विरोध है.
 जब तक हममें परस्पर विरोध है, तब तक हम पांच हैं और वे सौ हैं, परंतु ‘ अन्यैः सह विरोधे तु वयं पञ्चोत्तरं शतम् ’- दूसरे के साथ विरोध होने पर हम एक सौ पाँच हैं.
 अब अर्जुन को ख्याल आया कि हम न तो युद्ध और भिक्षा- विषयक निर्णय पर पहुँचे हैं और न ही जय पराजय के निर्मय पर पहुँचे हैं.
 जय होने पर भी संदेह है कि क्या प्रयोजन सिद्ध होगा! 
 ऐसी स्थिति में क्यों न किसी से पूछ लिया जाय?
 जो बात अपनी समझ में न आये, उसको किसी से पूछ लेन चाहिए.
 इसमें संकोच नहीं करना चाहिए.  ;  इसलिए क्यों न हम श्रीकृष्ण से ही पूछ लें!
 सच पूछो तो सारी सृष्टि की जो बुद्धि है, वह एक ही है.
 असल में समष्टि बुद्धि ही बुद्धि है.
 इस पाञ्चभौतिक देह में जो बुद्धि है, वह तो बुद्ध्याभास है.
 देह की परिच्छिन्नता के कारण बुद्धि परिच्छिन्न भासती है ; बुद्धि परिच्छिन्न नहीं है.
 पृथिवी भी परिच्छिन्न नहीं है, वह आकृति की उपाधि से परिच्छिन्न भासती है.
 जल भी परिच्छिन्न नहीं है ; आकाश भी परिच्छिन्न नहीं है.
 तब परिच्छिन्न कौन है?
 यह भ्रान्तिमूलक अभिमान ही परिच्छिन्न है.
 इसके अतिरिक्त सृष्टि में कोई तत्त्व परिच्छिन्न नहीं है.
 जहाँ हम अपनी बुद्धि का तिरस्कार करते हैं, वहाँ ईश्वर की बुद्धि का ही तिरस्कार होता है और जहाँ हम दूसरों की बुद्धि का तिरस्कार करते हैं वहाँ भी ईश्वर की ही बुद्धि का तिरस्कार होता है.
 यहाँ भी उसी की बुद्धि है, वहाँ भी उसी की बुद्धि है.
 बुद्धि का तिरस्कार तो, ईश्वर की बुद्धि का तिरस्कार है.
 उसका समन्वय करो, मेल मिलाओ 
मत में भेद हो तो अमत में मत बैठ जाओ-
 मनुष्य के जीवन में सबसे बड़ी त्रुटि यह है कि वह अपने दोषों को नहीं देखता, दूसरों में दोष देखता है.
 दूसरों के शरीर में सरसों के बराबर भी दाग हो तो उसे दिख जाता है, लेकिन अपने शरीर का बेल के बराबर दाग नहीं दिखता.
 हमारे यहाँ ऐसे अनेक गृहस्थ हैं, जो कहते कि अरे, यह साधु होकर ऐसा कपड़ा पहनता है.
 लेकिन उनके घर में जो छह पीढ़ी के लिए कपड़े इकट्ठे हैं, उन पर उनकी नजर कभी नहीं जाती.
 इसमें उनका परायापन ही हेतु है.
 अब देखो, अर्जुन भगवान् के सामने खड़ा है और सत्य बोल रहा है कि मेरा स्वभाव तो युद्ध करने का है. ;  लेकिन कार्पण्यदोष ने उसको घायल कर दिया है- ‘ कार्पण्यदोषोपहतस्वभावः ’ [1] .
 यह कार्पण्यदोष क्या है?
 जब मनुष्य मोह ममता के विषय को छोड़ने में असमर्थ हो जाय तब उसे कार्पण्यदोष कहते हैं.
 हम दुनिया में ऐसे लग गये, ऐसे लग गये कि ‘सत्य क्या है’, इसका ज्ञान ही प्राप्त न हो सका.
 कृपण कौन है?
 ऐसा मनुष्य का शरीरर मिला है.
 क्या दिल मिला है, क्या दिमाग मिला है.
 गृहस्थों का दिमाग पैसा कमाने में लगता है और दिल ब्याह करने में लगता है.
 लेकिन जब ईश्वर की बात आती है तब कहते हैं कि रहने दो, जब मिलना होगा तब मिल जायेगा.
 इसी का नाम कार्पण्य दोष है.
 इसने हमारे स्वभाव को घायल कर दिया है.
 अर्जुन ने कहा कि श्रीकृष्ण , मेरा दिल तो है घायल और धर्म के संबंध में चित्त संमूढ हो गया है- ‘ धर्मसंमूढचेताः .
 ’ क्या धर्म है, क्या अधर्म है- इसके संबंध में हमारा ज्ञान संमूढ हो गया है.
 संमूढ हो गाय है माने अटक गया है, भटक गया है.
 वैद्य लोग कहते हैं कि गर्भ मूढ हो गया, माने अपना रास्ता भूल गया और जिस रास्ते से निकलना चाहिए था, उस रास्ते से नहीं निकाला.
 अर्जुन का आशय है कि हमारे ज्ञान को धर्माधर्म के निर्णय में जिस रास्ते पर चलना चाहिए, उस रास्ते पर नहीं चल रहा है.
 श्रीकृष्ण मुझको धर्म नहीं चाहिए, श्रेय साधन चाहिए.
 पूर्वमीमांसा में धर्म का लक्षण किया गया है कि जो धर्म श्रुति से विहित है, वह धर्म है.
 लेकिन इतना कहकर जैमिनी को संतोष नहीं हुआ.
 उन्होंने कहा कि- ‘चोदना लक्षणार्थो धर् मः’ [1] धर्म श्रुति विहित भी हो और श्रेयस्कर भी हो.
 यदि श्रुति-विहित हो और श्रेयस्कर न हो तो वह धर्म, धर्म नहीं होता.
 इसका अर्थ शबर स्वामी और कुमारिल भट्ट ने ऐसा किया कि ‘विधि के उपक्रम और अर्थपरिसंघात का नाम धर्म है.
 ’ अर्थ माने श्रेयस्कर.
 बोले कि भाई वेद में तो शत्रु को मारने के लिए श्येनयाग का भी विधान है.
 जैसे अश्वमेध आदि याग होते हैं वैसे ही, एक श्येनयाग भी होता है- जिसमें बाज को मारा जाता है.
 हमने काशी में देखा था- ऐसा यज्ञ.
 वहाँ पर मदार का एक बड़ा भारी पेड़ था ; जब कोई यज्ञवित् पण्डित के पास मुकदमा जीतने के लिए आता तो वे थोड़ा मांस का प्रयोग करवाकर यही यज्ञ करवाते थे.
 लेकिन श्येनयाग का विधान होने पर भी क्या यह श्रेयस्कर है?
 इस यज्ञ से शत्रु भले ही मर जायेगा, पर श्रेयस् नहीं मिलेगा.
 यह तो वेद-विहित है ; अरे भाई, पशु-याग भी वेद-विहित हैं और स्वर्ग प्रापक भी हैं.
 लेकिन क्या वे श्रेयस्कर हैं?
 नहीं, वे श्रेयस्कर नहीं हैं.
 क्योंकि स्वर्ग से फिर गिरना पड़ता है.
 इसलिए अर्जुन कहता है कि श्रीकृष्ण, मुझको तो श्रेय बताओ और निश्चित बताओ.
 यह सुनकर मानो श्रीकृष्ण बोले कि क्या हम ऐसे ऐरे-गैरे को बताते फिरते हैं?
 इस पर अर्जुन बोला कि नहीं, ‘शिष्यस्तेऽहंशाधि मां त्वां प्रपन्नम्’- [2] मैं आपका शिष्य हूँ.
 शिष्य माने शासनार्ह हूँ, शासन के योग्य हूँ.
 संस्कृत में इस अर्थ में ‘शास्य’ शब्द नहीं बनता है, शिष्य शब्द ही बनता है.
 माने आप मेरा शासन कीजिए.
 मैं गलत रास्ते पर जाऊँ तो मुझे रोक दीजिए.
 लेकिन जिसका शासन तुम स्वीकार नहीं कर सकते, वह तुमको शिक्षा क्यों देगा?
 क्यों मार्ग बतायेगा?
 जैसे सब वैसे तुम.
 अर्जुन बोला कि नहीं, ‘ त्वा प्रपन्नम् ’- मैंने तुम्हारे पाँव पकड़क लिये हैं.
 देखो प्रपत्ति और शरणागति- इन दो शब्दों को श्रीरामानुज सम्प्रदाय के लोगों ने अपना बना लिया है.
 प्रपत्ति होती है- प्रपद को पकड़ना.
 पाँव में पञ्जे के ऊपर वाले हिस्से को प्रपद कहते हैं.
 उसको दोनों हाथों से पकड़ लेना और कहना कि अब नहीं छोड़ेंगे.
 इसका नाम होता है प्रपत्ति और तलवे के नीचे हाथ दबा देना र कहना कि तुम्हारी मौज हो तो पीस दो, तोड़ दो- इसका नाम होता है ‘शरणागति.
 ’ प्रपत्ति शरणागति के के अंतर्गत है.
 बन्दर का बच्चा तो स्वयं अपनी माँ को पकड़े रहता है, लेकिन मार्जार शावक शरणागत होता है.
 बिल्ली अपने बच्चों को मुँह से ही उठाती है, परंतु उसको दाँत गड़ने नहीं पाते.
 श्रीकृष्ण ने कहा कि भाई, और किसी के पास चले जाओ.
 मुझको तो तुमने दे दी है घोड़ों की लगाम, चाबुक और बना दिया है नौकर.
 देखो, यह तो भगवान् ही है, जो नौकर बनकर भी भला करते हैं.
 जो अपने भक्त का नौकर बनकर उसकी भलाई करे- सेना नाई बन जाय, जना बाई बन जाय, सारथि बन जाय ; सारति माने नौकर ही होता है.
 घोड़े जब घायल हो जाते हैं तो श्रीकृष्ण उनकी मरहम पट्टी करते हैं, खरहरा करते हैं उनके शरीर पर, यह नौकर का ही तो काम है ; इसलिए श्रीकृष्ण बोले कि और किसी के पास जाओ बाबा!
 नौकर से क्यों पूछते हो?
 इस पर अर्जुन ने कहा-
 श्रीकृष्ण, हमारी इन्द्रियों के शोक को जो सुखा दे, ऐसा दूसरा कुछ भी मैं दुनिया में नहीं देखता हूँ- न मनुष्य, न साधन, न युक्ति और न वस्तु.
 यदि मुझको धरती में ऐसा राज्य मिल जाय, जिसमें कोई शत्रु न हो- ‘ असपत्रम् ’ जो संपन्न हो- ‘ ऋद्धम् ’ और मर्त्यलोक तो क्या देवताओं का भी आधिपत्य प्राप्त हो जाए, तब भी हमारा यह शोक दूर हो जाएगा क्या?
 यदि शोक नहीं दूर होगा तो सब कुछ मिलकर भी क्या होगा?
 रोते रोते राजा हैं, रोते-रोते इन्द्र हैं, रोते-रोते पण्डित हैं, रोते-रोते धर्मात्मा हैं.
 अरे बाबा, मेरा तो शोक मिटना चाहिए.
 देखो, एक बार नारदजी ने कहा कि मैंने ऋग्वेद, यजुर्वेद, सामवेद, अथर्ववेद, पुराण-इतिहास- सारी विद्याओं का अध्ययन किया, परंतु में शोक से ग्रस्त हूँ.
 [2] ‘ शोकस्य परं पारं तारयति’ .
 [3] हमको शोक से पार पहुँचाइये!
 इसी तरह अर्जुन कहता है-
 हमको स्वर्ग का राज्य नहीं चाहिए, हमको तो शोक की निवृत्ति चाहिए.
 इसके बाद अर्जुन की क्या स्थिति हुई?
 एव मुक्त्वा- ‘एवमुक्त्वा’ नही बोलते, ‘एव मुक्त्वा’ बोलते हैं ; ऐसा प्रयोग महाभारत में बहुत मिलता है.
 ‘एव मुक्त्वा’ का अर्थ है कि अर्जुन ने सब कुछ छोड़ दिया.
 गुडाकेश ने हृषीकेश पर सब कुछ छोड़ दिया.
 गुडाकेश और हृषीकेश का अर्थ हम पहले सुना आये हैं ; फिर भी दुहरा देते हैं.
 हृषीकेश का अर्थ है अन्तर्यामी.
 जिसके होने से ही आँखें देखती हैं, कान सुनते हैं, वाणी बोलती है, मन सोचता है, पाँव चलते हैं और हाथ हिलते हैं- वह है हृषीकेश.
 गुडाकेश का अर्थ है- बड़ा सुंदर और भगवान् का परमप्रेमी.
 इसी प्रकार ‘परंतप’ भी संज्ञा है ; अर्जुन का नाम ही है परंतप ; यदि संज्ञा नहीं मानोगे तो परंतप में जो ‘र’ पर बिन्दी आ गयी है, वह आयेगी ही नहीं.
 वह तो अर्जुन का नाम ही होने पर आयेगी ; इसलिए परंतप अर्जुन का नाम है.
 ‘न योत्स्य इति गोविन्दम् उक्त्वा ’ यदि कहो कि इसी श्लोक में पहले क्यों ‘एव मुक्त्वा ’ आया है और उसका ‘ मुक्तवा ’ अर्थ क्यों किया? ;   इसका उत्र है कि ‘गोविन्दमुक्त्वा ’ बाद में ही है, जिसका अर्त है कि ‘श्रीकृष्ण से कहकर.’
  इसलिए एक ही अर्थ में उक्त्वा- उक्त्वा दो बार क्यों आये?
 एक बार मुक्त्वा रहने दो, दूसरी बार उक्त्वा रहने दो.
 ‘ तूष्णीं बभूव’- इसका अर्थ है- अर्जुन चुप हो गया.
 देखो पाणिनीय व्याकरण के अनुसार अर्जुन शब्द बनता है, अर्जुन से ( अर्ज धातु से ).
 धनार्जन, उपार्जन शब्द में अर्जन शब्द है ; जो ज्ञानार्जन करे, वह है अर्जुन!
 परंतु हमारे पूर्वाचार्यों ने महाभारत में जहाँ अर्जुन शब्द की व्युत्पत्ति दी है, वहाँ कहते हैं कि ‘ऋजुत्वात् अर्जुनः .
 ’ अर्जुन ऋजुस्वभाव का है, बड़ा सरल है.
 भगवान् भी कहते हैं कि-
 यदि चेला कपटी हो तो गुरु का ज्ञान उसके हृदय में उतरता ही नहीं.
 गुरु तो कृपालु होते हैं, अधिकारी- अनधिकारी का विचार किये बिना ज्ञान का उपदेश करते रहते हैं.
 यह जो विधि-निषेध है कि ‘इसको ज्ञान देना’, ‘इसको नहीं देना’ यह सिद्ध पुरुषों के लिए नहीं है, क्योंकि जिसका अहं मर गया है, उसके लिए कोई विधि-निषेध हो नहीं सकता.
 वह तो ब्राह्मण- पंडितों के लिए है.
 जो कर्तृत्वपूर्वक कर्म करते हैं, उनके लिए विधि-निषेध है और जहाँ कर्तृत्व बाधित हो गया, वहाँ निरभिमान ज्ञान पुरुष के लिए विधि निषेध नहीं होता कि वह किसको बोले, किसको न बोले.
 लेकिन यह तो श्रोता का ही दोष है कि वह कपट का पर्दा डाले हुए है.
 शिष्य यदि कपट की बरसाती पहनकर आया है तो गुरु की वर्षा क्या करे?
 वह उस पर कोई असर नहीं करती.
 अर्जुन निष्कपट है, उसकी सरल शरणागति है, लेकिन यह कहने के बाद भी कि मैं आपके प्रति प्रपन्न हूँ, आपका शिष्य हूँ, वह अपनी मान्यता, अपनी धारणा, अपना विचार छोड़ने को राजी नहीं है.
 वह कहता है- महाराज, आप सब कुछ हो, लेकिन वैसे ही कहना है जैसे भक्तलोग आरती में बोलते हैं कि ‘ तन-मन-धन सब अर्पण गुरु चरण कीजै.
 ’ अगर गुरुजी कहीं बेवकूफ हुए तो समझ लेते हैं कि यह सच बोल रहा है.
 पर ये चेले गुरुओं को बेवकूफ बनाने के लिए ही उनके पास आते हैं और कहते हैं कि हम तन-मन-धन, अर्पण करते हैं.
 वे बिलकुल झूठ बोलते हैं.
 यों यदि तुम्हें अपनी रहनी में परिवर्तन नहीं करना है तो गुरु से धर्म मत सीखो, यदि तुम्हें अपने इष्ट और मंत्र में परिवर्तन नहीं करना है तो किसी से दीक्षा मत ग्रहण करो और तुम्हारी मति में जो भ्रम बैठे हुए हैं, अध्यास बैठा हुआ है वही पकड़कर रहना हो, उसी को सच समझना हो तो किसी गुरु से ज्ञानोपदेश श्रवण मत करो.
 हाँ, यदि तुम्हें अपने जीवन में कुछ परिवर्तन करना हो तो आओ!
 गुरु के पास जाकर रहनी बदलनी पड़ती है, प्यार की दिशा बदलनी पड़ती है, विचार की पद्धति बदलनी पड़ती है और अपनी खुशी बदलनी पड़ती है.
 यहाँ तो एक जगह जमकर अहंकार में बैठे हुए हैं, टस से मस नहीं होते और बोलते हैं कि गुरुजी! ;   उपदेश कर दो.
 इससे कुछ लाभ नहीं होता.
 अब देखो क्या हुआ?
 अर्जुन की आँखों के सामने बैठे हैं भगवान् और अर्जुन कहता है कि-
 मैं आपका शिष्य हूँ, शरणागत हूँ और फिर कहता है कि- ‘ न योत्स्य इति’- मैं युद्ध नहीं करूँगा.
 तुम और जो कुछ कहो सब मानने को तैयार हूँ.
 मैं आपको गुरु मानता हूँ, आपका शरणागत हँ, आप मुझे मार्ग बताइये, लेकिन मैं लड़ाई नहीं करूँगा.
 आपकी और सब बातें मानूँगा, पर लड़ाई करने की कहोगे तो नहीं करूँगा.
 यहाँ केवल वंश के संबंध से ही धृतराष्ट्र को भारत कहा गया है.
 जहाँ अर्जुन को भारत कहा जाता है, वहाँ केवल वंश के संबंध से नहीं, अपितु प्रतिभा के संबंध से भी कहा जाता है.
 तुम नवीन ज्ञान को स्वीकार करने के लिए तैयार हो.
 ‘भा’ माने ज्ञान, तत्त्वज्ञान, उसको स्वीकार करने के लिए तुम तैयार हो.
 इसलिए अर्जुन भारत है.
 गुण से अर्जुन है और वंश से धृतराष्ट्र भारत है.
 यह दोनों का अलगाव है.
 यही पदार्थ-ज्ञान है.
 ‘ हृषीकेशः प्रहसन्निव ’- अब अर्जुन की बात सुनकर भगवान् हँस पड़े.
 हँसना कहाँ होता है?
 जहाँ असंगति होती है.
 अर्जुन कहता है कि मैं शिष्य हूँ, प्रपन्न हूँ, आप मुझे निश्चित श्रेय का उपदेश करो, परंतु मैं लड़ूँगा नहीं.
 इसी बात पर भगवान् हँसे कि अच्छी शरणागति है तुम्हारी?
 यह क्या प्रपत्ति का उपहास कर रहे हो!
 वास्तव में अर्जुन के प्रति भगवान् के हृदय में करुणा है.
 भगवान् का यही एक गुण धर्म ऐसा है, जो उनको कभी नहीं छोड़ता.
 हँसते हैं तब भी उनके हृदय में करुणा होती है.
 वैसे तो ब्रह्म न कभी हँसता है, न रोता है.
 ईश्वर की कभी न हँसता है, न रोता है.
 मायावी का हँसना रोना वास्तविक नहीं होता, नाटक ही होता है.
 पर श्रीकृष्ण न तो मायोपाधिक हैं और न निर्माय ब्रह्म हैं, ये तो व्यक्त ब्रह्म हैं, व्यक्ति रूप से ब्रह्म हैं.
 तन में ईश्वरता मुख्य नहीं है, भगवत्ता मुख्य है.
 नास्तिक लोक भी, जो ईश्वर नहीं मानते, भगवान् मानते हैं.
 जैन, बौद्ध ईश्वर नहीं मानते, पर भगवान् मानते हैं.
 उनके भगवान् बुद्ध, भगवान् महावीर, भगवान् नेमिनाथ, भगवान् पार्श्वनाथ हैं.
 जब वे महावीर स्वामी को भगवान् कह सकते हैं तो हमारे कृष्ण स्वामी को भगवान् क्यों नहीं कहेंगे?
 क्या आपत्ति हैं?
 भगवान् का गुण-धर्म एक ही है और वह यह है कि उनके हृदय में करुणा की धारा प्रवाहित है.
 देखो, वे सुदामा के लिए कितना रोये-
 तो भगवान् कभी रोते हैं और कभी हँसते हैं.
 वे हमारे साथ मिल जाते हैं.
 वाल्मीकि रामायण में वर्णन आया है कि किसी को दुःखी देखकर श्रीरामचंद्र उससे कई गुना दुःखी हो जाते हैं.
 वास्तव में भगवान् यदि हमारे दुःख से दुखी न हों, हमारे सुख में सुखी न हों, महारे साथ न मिल जाएँ, हमें उनसे डर लगता हो तो भगवान् की भगवत्ता किस काम की?
 मुझे एकबार, एक नकली भगवान् से काम पड़ा.
 मैने कहा कि महाराज, आप जब यह कहते हैं कि ‘मुझे यह, नहीं आता, यह नहीं आता’ तो भगवान् के मुँह से ऐसी बात ठीक नहीं है.
 भगवान् को तो यह नहीं कहना चाहिए कि ‘हमें यह नहीं आता!’ वह तो सर्वज्ञ है.
 इस पर नकली भगवान् बोले कि ‘अच्छा, ऐसा कहने से हमारे भगवानपने में कुछ बाधा पड़ती है?
 अच्छा तो अब ऐसा नहीं बोलूँगा.
 ऐसे बनावटी भगवान् को यही डर लगा रहता है कि हम क्या बोल देंगे तो हमारा भगवान्पना चला जायेगा.
 असली भगवान् चाहे हँसे, चाहे रोये, चाहे गावे, चाहे चोरी करे, चाहे छेड़खानी करे, चाहे भागे और चाहे वह जो कुछ भी करे, उसकी भगवत्ता का कभी लोप नहीं होता.
 क्योंकि वह असली भगवान् हैं.
 अब भगवान् श्रीकृष्ण हँसे तो कहाँ हँसे?
 दोनों सेनाओं के बीच में!
 यह भी नहीं था कि वहाँ केवल अपने-अपने लोग थे, अपनी सेना थी.
 यह भी विचार नहीं था कि अर्जुन को रोते देख लेंगे ये लोग तो बड़ी बेइज्जती हो जाएगी और दुश्मन कहेंगे कि यह देखो, पाण्डवों के सर्वश्रेष्ठ वीर विषादग्रस्त हो रहे हैं.
 इसका विचार किये बना वहाँ भगवान् ने जो कुछ कहा, वह आगे की बातें हैं.
 इसमें सारी बात कह दी गयी कि मनुष्य, प्राणी के जीवन में शोक मोहादि के बीजभूत जो दोष हैं, वे समय-समय पर कैसे प्रकट हो जाते हैं.
 अर्जुन को निमित्त बनाकर भगवान् ने कहा बेटा, तू जिज्ञासा की उपाधि धारण कर कि तीव्र जिज्ञासु कैसा होता है, उसको संसार में शोक मोह की कैसी पीड़ा होती है और मैं उपदेश की उपाधि धारण करता हूँ.
 तुमको निमित्त बनाकर शोक मोह के निवारण का उपाय मैं बताता हूँ.
 देखो, जहाँ शोक-मोह अन्य होता है, प्राप्तव्य होता है, वहाँ उसके लिए उपाय करना पड़ता है.
 आपके ध्यान में यह बात ऐसे आ आयेगी कि यदि आपको कभी कोई फोड़ा हो जाय या चोट लग जाय तो उसे अच्छा करने के लिए दवा करनी पड़ती है.
 आपको कोई संबंधी भाग जाय तो उसको बुलाने के लिए ढूँढ़ना पड़ेगा, पता लगाना पड़ेगा, मनाना पड़ेगा ; लेकिन आपके मन में ही यदि कोई भ्रम हो गया हो तो उसके लिए क्या करना पड़ेगा.
 लेकिन आपके मन में ही यदि कोई भ्रम हो गया हो तो उसके क्या करना पड़ेगा?
 दवा खायेंगे कि कहीं जायेंगे?
 अरे भाई, शोक- मोह किसी स्वजन का वियोग नहीं है, किसी स्वजन का मरण नहीं है, किसी धन का हरण नहीं है, किसी भवन का दहन नहीं है.
 तब यह शोक-मोह क्या है?
 ये तो मानसिक आकृतियाँ हैं.
 मानसिक आकृतियों के परिवर्तन के लिए कहीं जाने की जरूरत है, न कुछ पाने की जरूरत हे, न दवा की जरूरत है, ये तो ‘उपदेशैक निवर्त्य’ हैं.
 शोक मोह तो मानसिक रोग हैं और उसकी मानसिक दवा है ; उस दवा की घुट्टी बुद्धि की पिलानी पड़ती है, शरीर को नहीं.
 बुद्धि का दोष बुद्धि के द्वारा ही दूर किया जाता है, यह बात आप ध्यान में रखें.
 अध्यास के जितने भी दुख होंगे वे ‘ज्ञानैकनिवर्त्य’ होंगे, और तत्त्व ज्ञान से ही निवृत्त होंगे; अन्य कोई उपाय उसके लिए नहीं है.
 ईशावास्योपनिषद् में आया है-
 एकत्व का अनुदर्शन ही शोक-मोह की निवृत्ति का उपाय है.
 और भी सुनो-
 ऐसा ज्ञान हुआ कि ‘सब भूत आत्मा हो गये’- ऐसा इसका अर्थ नहीं है.
 ‘ अभूत् ’ क्रिया का कर्ता आत्मा है.
 ‘यत्र आत्मैव सर्वाणि भूतानि अभूत्’.
 इन दोनों में बड़ा भारी फर्क है.
 सब भूत आत्मा हो गये- नहीं, नहीं, आत्मा ही सर्वभूत के रूप में विवर्तित हो रहा है.
 अपना स्वरूप है.
 ‘ अभूत् ’ क्रिया का कर्ता ‘आत्मा’ है और ‘ सर्वाणि भूतानि ’ कर्म है.
 ऐसा कैसे हुआ?
 महाराज! ;   कौन सी समाधि लगायी आपने?
 समाधि आदि नहीं लगायी, ‘ विजानतः ’- विज्ञान मात्र से हो गया.
 उस विज्ञान की परिभाषा क्या है?
 ‘ एकत्वमनुपश्यतः ’- एकत्व दर्शन ही उस विज्ञान की परिभाषा है.
 एकत्व दर्शन लक्षण जो विज्ञान है, उस विज्ञान की प्राप्ति से आत्मा ही सर्व हो गया.
 मरना-जीना, आना-जाना, बिछुड़ना, रोना, हँसना, जो कुछ भी है वह सब आत्मा ही है- ‘सर्वाणि आत्मैव ’.
 ‘तत्र को मोहः कः शोकः ’ अब न शोक है, न मोह है? ;   सब छूट गया.
 अरे उसे पकड़ा ही कब था कि छूट गया?
 क्या कुछ दुनिया में पकड़कर लाये अपने साथ?
 यह पैसा छूट गया, यह रिश्तेदार छूट गया ; क्या आप इनको लेकर आये थे?
 क्या ये प्याऊ पर मिल गये थे?
 रास्ते में पड़ा नोट का बण्डल मिल गया था?
 जितने व्यापारी लोग हैं, उनके पास पैसा कहाँ से आया- यह नहीं सोचते हैं.
 बेईमानी से आया कि पराया धन आया कि किसी की जेब काटकर आया कि कैसे आया- यह नहीं सोचते हैं.
 लेकिन जिस दिन जाता है सिर जरूर पीटते हैं.
 अरे सिर तो उस दिन पीटना चाहिए था, जिस-जिस दिन यह सताने वाला आ गया.
 सोचना चाहिए था कि हमारे घर में यह गुण्डा आ गया और दुख देकर जायेगा.
 उस दिन दुःखी होना चाहिए था, जिस दिन वह आया था ; किंतु जिस दिन जाता है, उस दिन वे रोते हैं.
 ‘ तत्र को मोहः कः शोकः ’- मोह माने चित्त की विपरीतता, ‘ मुह् वैचित्ये’ .
 चित्त की विपरीतता का नाम मोह है.
 अरे ब्रह्म को जगत् समझ लिया, अविनाशी को विनाशी समझ लिया, सत् को नाशवान् समझ लिया, चित् को अचित् समझ लिया, आनन्द को दुख समझ लिया, अद्वय को सद्वय समझ लिया, आत्मा को अनात्मा समझ लिया, इसी का नाम मोह है.
 मोह माने जो चीज जैसी है, उसके विपरीत उसको मान बैठना.
 और, शोक क्या है?
 शोक माने भूत लगना.
 हमारे बाप ऐसे रहते थे, हमारे दादा ऐसे रहते थे और हम ऐसे रहते हैं.
 की सेठ एक दिन दुःखी होने लगा और कहने लगा कि हमारा बेटा तो बड़े लम्बे बाल रखता है.
 वह बिगाड़ गया है महाराज!
 मैंने उससे पूछा कि तुम्हारे दादा जैसी पगड़ी बाँधते थे वैसी ही तुम क्यों नहीं बाँधते हो?
 तुम भी तो बिगड़ गये हो?
 तुम्हारे दादा क्या बढ़िया क्या बढ़िया पगड़ी शिर पर बाँधते थे और तुम्हारे बाप टोपी पहनने लगे.
 तुमने वह टोपी भी उतार रदी.
 अब यदि तुम्हारा बेटा बाल रखने लगा है तो भूत दादा का लगने दो, तुम भी पगड़ी बाँधो.
 तो लोग खुद पुरानी बातों को छोड़ते जाते हैं और नयी पीढ़ी पर नाराज होते हैं कि तुम क्यों छोड़ते हो?
 हमारे पास ऐसा धन था, ऐसा सुख था, ऐसा राज्य था और आज हमको यह दुःख मिल रहा है, वह दुःख मिल रहा है.
 यह जो शोक है, वह भूतवृत्ति है.
 ‘तत्र को मोहः कः शोकः’ , अरो जो पीछे छूट गया, उसे घूमकर मत देखो!
 द्रौपदी गिर गयी, नकुल गिर गये, सहदेव गिर गये, अर्जुन गिर गये, भीमसेन गिर गये, लेकिन युधिष्ठिर शेर की तरह अपने रास्ते पर चलते जा रहे हैं.
 जो छूटे सो छूटने दो, जो पीछे गिरे सो गिरने दो.
 सब मुर्दे दिमाग में लादते जाओगे तो तुम्हारा दिमाग भी मुर्दा हो जायेगा.
 गड़े मुर्दे उठा-उठाकर अपने शिर में भरने का नाम शोक है.
 यह भूत-वृत्ति है.
 देखो, माँगने वाले लोग सारंगी बजाते हुए जब हमारे गाँव में आते थे तो वे गाते थे कि- ‘ अलमस्त फकीरा रहम अल्लाह !’ इसका अर्थ है- फकीर अलमस्त है.
 क्यों अलमस्त है?
 बोले कि उस पर अल्लाह का रहम है.
 इसी तरह भगवान् कहते हैं-
 गीता में ‘पण्डित’ शब्द का प्रयोग भगवान् श्रीकृष्ण ने सब जगह बड़े आदर से किया है.
 पंडित माने ‘ब्राह्मण कुलोत्पन्न’ एक जगह भी नहीं है गीता में.
 पण्डा अर्थात् विवेकवती बुद्धि से संपन्न्. हमारा यह कहना नहीं है कि ब्राह्मण जाति गीता को स्वीकार नहीं है.
 पर गीता-भर में पंडित शब्द का प्रयोग जहाँ-जहाँ है, वहाँ-वहाँ विवेकी पुरुष के लिए ही है-
 पंडितजी महाराज! ;   आपके ज्ञानाग्नि से कर्म दग्ध हो गये कि नहीं?
 आपको पिछले पुण्य का अभिमान होता है कि महने यह-यह बढिया काम किया?
 यदि होता है तब आप पण्डित नहीं हैं.
 और यदि पिछले कर्मो का पश्चाताप होता हौ कि हाय मैं दीन- हीन हूँ, मैंने बडे बुरे- बुरे काम किये हैं तब भी आप पण्डित नहीं हैं.
 जिसको पिछले अच्छे- बुरे कर्म आ- आकर सताते हैं, वह पण्डित नहीं है ; क्योंकि अपाण्डित्य से ही, मूर्खता से ही पिछले कर्मो का आरोप अपने ऊपर होता है.
 देखो, यह तो हुआ कर्म के सम्बन्ध में.
 पण्डित व्यवहार में कैसा हो?
 ‘ शुनि चैव श्र्वपाके च पण्डिता: समदर्शिन:.
 ’ सब में भगवान दीखते हैं?
 नहीं, सबमें तो नहीं दीखते हैं.
 तो सबमें भगवान् का दीखना यह पण्डित का लक्षण है.
 इसलिए, आप पण्डित होना चाहते हैं तो सबमें परमात्मा का, समका दर्शन कीजिए.
 भगवान् का नाम लेने से कोई आस्तिक-नास्तिक का विवाद खड़ा कर दें तो भगवान् ने सम ही दिया कि सबमें एक ही है.
 हमारे बचपन में दीवाली के दिन खाँड़ के खिलौने आते थे, उनमें कोई पानी का घड़ा काँख के नीचे लिए हुए हैं, कोई घोड़े पर सवार है, कोई हाथी है, कोई गधा है इत्यादि.
 सब खाँड़ के बने हुए होते थे और हम बच्चे लड़ते थे कि गधा नहीं लेंगे, हाथी लेंगे, घोड़ा लेंगे.
 एक दिन मांने क्या किया कि सबको तोड़कर खीर में डाल दिया.
 अब न गधा था, न हाथी था, न घोड़ा था.
 वे तो सब सम हो गये.
 ‘पण्डिताः समदर्शिनः .
 देखो, पूर्व कर्म का अनुस्मरण करके सुखी-दुःखी होना पाण्डित्य का लक्षण नहीं है.
 उसे तो ‘ ज्ञानाग्नि दग्धकर्मा’ होना चाहिए और ‘ शुनि चैव श्वपाके च’ हाथी और कुत्ते को देखकर विषम दर्शी भी नहीं होना चाहिए ; इसी तरह-
 जो मर गया है, उसकी याद करके शोक करोगे तो इतने लोग मर गये हैं कि यदि उनकी याद कर करके शोक करने लगोगे तो सिवाय रोने के जिंदगी में और कुछ नहीं रहेगा.
 इसलिए भगवान् ने ऐसा विस्मरण दिया है, ऐसी विस्मृति दी है कि हम सब भूलते जा रहे हैं ; आप तो जानते ही हैं कि हमें अच्छे बुरे दोनों की विस्मृति मिली हुई है.
 किंतु अपना आपा न तो स्मृति के आधिक्य में रहता है और न विस्मृति के आधिक्य में इसका लोप होता है.
 हमारे एक परिचित् सज्जन थे.
 उनको गीता उल्टी भी याद थी, सीधी भी याद थी और कौन शब्द कितनी बार आया है- यह सब याद था.
 वे ‘ यत्र योगेश्वरः ’ से शुरू करें और ‘ धर्मक्षेत्रे कुरुक्षेत्रे ’ तक पहुँच जायँ एवं ‘ धर्मक्षेत्रे कुरुक्षेत्रे’ से शुरु करके ‘ यत्र योगेश्वरः ’ तक पहुँच जायँ.
 उनको किस श्लोक में कौन-कौन से शब्द हैं यह सब याद था.
 इस प्रकार उन्होंने जिंदगी भर रटकर गीता को कण्ठस्थ रखा, लेकिन जब मरने लगे तो सब भूल गया.
 उनसे एक श्लोक भी नहीं बोला जाता था.
 इसलिए भगवान् का कहना है कि यह स्मृति का बोझ लेकर तुम हमारे पास नहीं पहुँच सकते.
 या तो श्लोकों का बोझ रखो अपने दिमाग में या खाली होकर हमारे पास आओ, सब निकालकर फेंककर आओ.
 स्मृति, बोझ बढ़ाने के लिए नहीं आती है, ग्रन्थि मोक्ष के लिए आती है.
 जो भूल जाता है, उसको भूलने दो- ‘ गतासूनगतासूँश्च’ .
 अरे यह नष्ट हो गया, यह भ्रष्ट हो गया, यह गिर गया- अपने कुटुम्ब के लिए अपने परिवार के लिए, संबंधियों के लिए- संसारी लोग सोचते ही तो रहते हैं.
 खाली दिमाग शैतान का घर है- यह आप जानते ही हैं.
 जिस दिमाग में परमात्मा का चिन्तन नहीं है वह दिमाग व्यर्थ ही है.
 परमात्मा का चिन्तन भी कैसे?
 ‘अचिन्त्यस्य चिन्तनम्’ जिसके दिगाम में कर्तृत्व नहीं है, जिसके चिन्तन में वृत्ति नहीं है, जिसके चिन्तन में विषय नहीं है- ऐसा चिन्तन!
 निर्विषय, निवृत्तिक, निष्कर्तृत्व, अचिन्त्यचिन्तन.
 ऐसा चिन्तन जिसका हो वहाँ कोई होगा ही नहीं.
 इस अचिन्त्य पद में जो नहीं बैठा उसको स्मृति हो, चाहे विस्मृति हो शोक लगा ही रहेगा.
 पंडित का यह लक्षण है और उसका फल भी यही है.
 शोक जो है यह साधन वृत्ति हैं और व्यवहार ‘ ज्ञानाग्निदग्धकर्म’ है.
 वहाँ तो साधन ही जल गया.
 ‘ नानुशोचन्ति पण्डिताः ’ में पल जल गया और ‘ पण्डिताः समदर्शिनः ’ में विषयता का भाव ही व्यवहार में नहीं रहा.
 तो पण्डित का यह लक्षण है कि वह न जिन्दा के लिए शोक करता है और न ही मुर्दा के लिए.
 किसी गाँव में एक पंडितजी बिल्कुल सिर मुँडाकर आये.
 जब लोगों ने पूछा कि क्या बात है आज? ;   पण्डितजी बोले कि आज राजा की मृत्यु हो गयी है.
 मंत्री को पता चला तो उन्होंने भी मुंडन करा लिया.
 जब ये राजा साहब के यहाँ गये तो राजा ने पूछा कि मंत्री जी आप मुंडित क्यों हो गये हैं?
 बोले कि आज राजा की मृत्यु हो गयी है.
 यह सुनकर राजा भी मुँड गये.
 फिर सारी प्रजा भी मुँड गयी.
 आखिर में लोगों को पता चला कि राजा तो गाँव के धोबी का गधा था.
 इस प्रकार मरा गधा और मुँड गये सब लोग ; फिर तुम किसके लिए रो रहे हो?
 ‘नानुसोचन्ति पण्डिताः ’- कोई शोक करता है तो करने दो, किसी को रोते देखकर भी रोने की जरूरत नहीं है.
 यह है गीता का उपक्रम.
 जिसके लिए शोक नहीं करना चाहिए उनके लिए तुम शोक कर रहे हो और बन रहे हो विवेकी ; विवेक और शोक इन दोनों का सामानाधिकरण्य नहीं है.
 एक अंतःकरण में एक साथ विवेक भी रहे और शोक भी रहे- ऐसा नहीं हो सकता.
 यहाँ युगपत् स्थिति नहीं है.
 अधिकरण माने अंतःकरण.
 उसमें समान काल में विवेक और शोक इन दोनों की उपस्थिति नहीं हो सकती.
 जैसे गाल फुलाकर और ठठाकर हँसना, ये दोनों एक साथ नहीं हो सकते हैं, वैसे ही विवेकी बनना और शोक भी करना एक साथ नहीं हो सकता है- ‘ नानुशोचन्ति पण्डिताः .
 ’
 देखो गीता की यह सम उक्ति अशोकोपनिषद् है, पाण्डित्योपनिषद् है.
 अतः किसी के लिए शोक मत करो.
 अब देखो, पण्डित लोग शोक क्यों नहीं करते हैं?
 इस ‘ प्रज्ञावादान् ’ शब्द पर लोगों का बड़ा शास्त्रार्थ है क्योंकि सारे ग्रंथ के प्रारंभ में भगवान् यहीं से उपदेश का उपक्रम करते हैं, इसलिए बात थोड़ी गंभीर भी है.
 पर अभी आपको कई बात हम इस पर सुनायेंगे.
 ‘ नानुशोचितुर्महसि ’ बीच में आने वाला है.
 ‘मा शुचः’ अंत में आने वाला है तथा ‘ तत्र का परिवेदना, नानुशोचितुमर्हसि ’ भी आने वाला हैं.
 शोक से छुटकारा दिलाने वाले भगवान् हैं- ‘ भगवः शोकस्य परं पारं तारयतु’ [1] अतः ‘ तत्र को मोहः कः शोकः ’- कहकर हम अपने रास्ते चलते हैं.
 अब यह बताते हैं कि आत्मा का जो अभाव है, वह अनुभव का विषय नहीं है.
 है कोई ऐसा जो हाथ उठाकर कहे कि हम इतनी बार मर चुके हैं?
 आप गिनती करके बता सकते हैं कि आप कभी मरे हैं और यदि मरे हैं तो कितनी बार मर चुके हैं?
 आप अनादि काल से अब तक मरते ही तो आये हैं.
 अरे भाई लौ बुझ-बुझ जाती है, आग नहीं मरती.
 तरंग बैठ-बैठ जाती है, नदी नहीं मरती है.
 सपने मर-मर जाते हैं तुम नहीं मरते हो?
 जिस मर जाने के बाद आप आज जिन्दा हैं, अगर अब तक एक बार भी मर गये होते तो आज कहाँ से होते?
 आपकी यह सुभग श्रीमूर्ति, जो आँखों को आनन्द दे रही है और शान्ति-दान्ति से संपन्न होकर वेदान्त में अधिकारी बनी बैठी है- उसके दर्शन कहाँ होते, यदि आप एक बार भी मर गये होते!
 वस्तुतः मृत्यु का अनुभव नहीं हो सकता है.
 अनुभव के क्षेत्र में मृत्यु नाम का कोई पदार्थ नहीं है.
 इसीलिए श्रीकृष्ण कहते हैं कि-
 न कभी ‘मैं’ मरा, न कभी ‘तुम’ मरे और न कभी ‘दूसरे लोग’ मरे.
 न कभी प्रजा मरी न कभी राजा मरा, न कभी मैं मरा और न कभी तुम मरे!’
 अच्छा भाई, अब तक नहीं मरे तो आगे मर जाएंगे क्या?
 काल की अनादिता में यदि आज तक तुम्हारी मृत्यु नहीं हुई तो उसके प्रवाह में आगे कहाँ से तुम्हारी मृत्यु होगी?
 काल विकल्प वृत्ति है.
 काल किसमें है?
 प्रमाण है कि विपर्यय है कि विकल्प है कि निद्रा है कि स्मृति है?
 आप जानते हैं कि वृत्तियाँ पाँच प्रकार की होती हैं- प्रमाण, विपर्यय, विकल्प, निद्रा और स्मृति.
 इसी प्रकार अविद्या, अस्मिता, राग, द्वेष और अभिनिवेश- ये पाँच क्लेश हैं.
 सांख्ययोग में देश, काल, पदार्थ ही नहीं हैं.
 तो ये क्या हैं?
 इसका उत्तर है- तम्बू के नीचे हैं.
 इस खम्भे के दक्षिण हैं और इस खम्भे के उत्तर हैं, ये कहेंगे दक्षिण है और ये कहेंगे पूर्व है ये कहेंगे पश्चिम है और ये कहेंगे ऊपर है और ये कहेंगे नीचे है ; शब्द से तो मालूम पड़ता है कि यह है, परंतु यह पूर्व पश्चिम उत्तर दक्षिण ऊपर नीचे कुछ नहीं है ; इसी तरह काल भी बिल्कुल विकल्प ही है ; जन्म-काल, मरण-काल, शैशव-काल, बार्द्धक्य-काल, यौवन-काल- यह सब तो विकल्प-वृत्ति है ‘शब्दज्ञानानुपाती वस्तुशून्य है.
 ’ इसलिए वृत्ति के निरोध से जिसका निरोध हो जाता है, उस चीज को इतना महत्व देना कि ‘हम मरते हैं और आगे मरेंगे’ यह ठीक नहीं है.
 श्रीकृष्ण कहते हैं कि-
 यह कल्पना करना कि ‘इसके बाद हम सब नहीं रहेंगे’, बिल्कुल गलत है.
 देह माने क्या होता है?
 ‘कहीं की ईंट कहीं का रोड़ा, भानुमती ने कुनवा जोड़ा.
 ये जो पागल लोग होते हैं वे रास्ते में से कुछ कागज उठा लेते हैं, कुछ चिथड़ा उठा लेते हैं, कुछ मिट्टी के डले उठा लेते हैं और उन सबको झोले में भर लेते हैं.
 कहते हैं कि देखो ये हमारी चीजें छीनते हैं.
 यही हाल देह का होता है.
 देह माने जिसमें ढेर-ढेर चीजें इकट्ठी हों.
 जिसमें हड्डी है, मांस है, चाम है, विष्ठा है, मूत्र है- उसका नाम देह है.
 इन्हीं से बने हो तुम देही ; देही माने यह मेरा है.
 गाँव में एक घूरा होता है, जहाँ कूड़ा का ढेर होता है.
 उसके लिए किसान लोग लड़ भी जाते हैं आपस मे कि यह कूड़ा हमारा है, हमारे खेत की खाद है.
 इसके लिए आपस में लाठी भी चलती है, रात को उसकी चोरी भी होती है.
 यही है देह.
 इसी का नाम है देह.
 ‘ दिह् उपचये .
 ’ यह भानुमती का कुनबा जोड़ा हुआ है इसमें झूठा मेरापन है.
 इसको न तुमने बनाया है और न तुमने रखा.
 क्या इसको अंगूर में, गेहूँ में तुमने भेजा था?
 बाप के वीर्य में तुमने भेजा था?
 माँ के पेट में तुमने पाला था?
 इसे दूध तुमने पिलाया था?
 फिर किस दृष्टि से यह तुम्हारा है?
 अभिनय के सिवाय, मिथ्याभिमान के सिवाय, अविचारित अभिमान के सिवाय विवेक-शून्य अभिमान के सिवाय, यह देह मेरा है- इसका कोई आधार है तुम्हारे पास?
 निराधार है यह कल्पना कि यह मेरा देह है.
 इसमें कुमारावस्था आती है, यौवनावस्था आती है, बुढ़ापा आता है.
 बुढ़ापा क्या तुम्हारे रोकने से रुकता है?
 भले ही खिजाब लगाकर बाल काले कर लो और भले ही मेकअप करके झुर्रियाँ भर लो, लेकिन बुढ़ापा तो आये बिना रहेगा नहीं.
 ऐसे ही देहान्तर की प्राप्ति होती है- ‘ तथा देहान्तरप्राप्तिः .
 एक बात आपको सुनाता हूँ.
 आप ध्यान देना जरा इस बात पर.
 पंडित लक्ष्मण नारायण गर्दे को हमलोग सम्पादकाचार्य बोलते थे.
 बाद में वे गोरखपुर में आ गये थे ;  वे तीन या चार वर्ष गोरखपुर में रहे! ; उनका सारा जीवन साहित्य सेवा में बीता था. 
 उनका साठ-सत्तर वर्षों का जीवन तो अन्यत्र ही व्यतीत हुआ था.
 पहले कलकत्ते में फिर वाराणसी में संपादन का कार्य करते थे.
 वे इस श्लोक का अर्त सुनाते हुए विनोद में कहते थे कि इसका अर्थ बताऊँ या इसका जैसा अर्थ सुना है, वह बताऊँ?
 तो उनसे जैसा अर्थ सुना, उसके पहले मैंने कभी नहीं सुना था.
 सुनने के बाद तो ऐसा लगा कि बिलकुल ठीक यही अर्थ है.
 यह अर्थवाद है.
 माहात्म्य पर दृष्टि जाने से ही आदमी उस पर ध्यान देता है.
 आप अपने जीवन में न जाने क्या-क्या सोचते होंगे.
 कभी सोचेत होंगे कि मैं बहुत पापी हूँ, दीन हूँ, हीन हूँ और कभी ऐसा सोचते होंगे कि मैं तो महात्मा हूँ.
 जब आपने सोचा कि मैं पापी हूँ तब आपका पापी रूप में जन्म हो गया ; जब आपने सोचा कि पुण्यात्मा हूँ तब आपका पुण्यात्मा रूप में जन्म हो गया.
 जब आपने सोचा कि मैं सुखी हूँ तब आपका सुखीरूप में जन्म हो गया और जब आपने सोचा कि मैं दुखी हूँ तब आपमें दुखी का जन्म हो गया!
 मतलब यह कि आप अपने सूक्ष्म शरीर की वृत्तियों को जैसे-जैसे अपने अहं के साथ जोड़ते गये, वैसे-वैसे आपके अहं का जन्म होता गया और आप वही-वही बनते गये.
 दिन भर में आपने हजार बार अभिमान धारण किया तो आपके हजार जन्म बीत गये ; लेकिन यदि आपने अपने अभिमान धारण किया तो आपके हजार जन्म बीत गये.
 लेकिन यदि आपन अपने अभिमान को धारण नहीं किया तो आपका एक भी जन्म नहीं हा.
 आप आज हैं.
 आपके सूक्ष्म शरीर की वृत्तियाँ बदलती हैं, सपने के दृश्य बदलते हैं और आप उन दृश्यों के साथ ‘मैं’ को जोड़कर, वही-वही-वही बनते जाते हैं.
 देह का जन्म नहीं होता, सूक्ष्म-शरीर का जन्म होता है और सूक्ष्म हुआ बाल-जन्म, एक हुआ युवा जन्म और एक हुआ वृद्ध-जन्म.
 एक हुआ मनुष्य-जन्म, एक हुआ द्विज-जन्म और एक हुआ संन्यासी-जन्म.
 अभिमान का परिवर्तन ही जन्म है और अभिमान के छूट जाने पर अभिमान का कोई अर्थ नहीं होने के कारण पुनर्जुन्म से मुक्ति हो गयी.
 देखो यहाँ महात्मा लोग बैठे हैं, इसलिए यह बात सुना रहा हूँ.
 कई बातें ऐसी होती हैं, जो अपनों को सुनायी जाती हैं.
 धर्मदास कहते हैं-
 आप जन्म मरण से तब तक मुक्त नहीं होंगे, जब तक सूक्ष्म-शरीर के परिवर्तनों को आत्मा के साथ जोड़ते रहेंगे.
 इसलिए आप इसी जीवन में सूक्ष्म-शरीर के परिवर्तन में मैंपना और मेरापना छोड़कर पुनर्जन्म से मुक्त हो जायँ.
 यदि आप इस जन्म में पुनर्जन्म से मुक्त नहीं हैं तो अगले जन्म की कल्पना झूठी है.
 अगले जन्म की कल्पना भी झूठी है और अगले जन्म की मुक्ति भी झूठी है.
 अब है-
 आप धीर हो जाओ भाई; धीर शब्द का अरथ गीता में ही किया हुआ है-
 आहा, आज तो संगीत सुनकर हम बड़े आनन्द में आ गये.
 आज बड़ा सुकुमार स्पर्श प्राप्त हुआ.
 आज तो सौंदर्य का दर्शन प्राप्त करके हमारी आँखें धन्य हो गयीं, हम कृतार्थ हो गये.
 आज तो बड़े ही स्वाद का भोजन मिला.
 आज बड़ी सुगंध सूँघी.
 थोड़ी देर में सुखी हो गये ; और जब बिछुड़ गया सब तब हाय-हाय करके थोड़ी देर में दुखी हो गये.
 आपका क्षण में हँसना, क्षण में रोना, क्षण-क्षण में रुष्ट-तुष्ट होना- ‘ क्षणे रुष्टाः क्षणे तुष्टा रुष्टास्तुष्टाः क्षणे-क्षणे’ .
 यह सब धीर पुरुष का लक्षण नहीं है.
 कालिदास ने कहा कि विकार के हेतु उपस्थित होने पर भी जिनके चित्त विकृत नहीं होते, उनका नाम धीर है.
 ‘ मात्रास्पर्शास्तु कौन्तेय ’- गर्मी से मरे, सर्दी से मरे, सुख से मरे, दुःख से मरे, पहले वाले मरे, दूसरे वाले पैदा हुए.
 दूसरे वाले, मरे, तीसरे वाले पैदा हुए.
 पोशाक पकड़कर पैदा हुए और पोशाक छोड़कर मर गये.
 अरे आप तो वही हैं.
 जो धी के साथ बदलता नहीं है, धी को सत्ता-स्फूर्ति देता है वह धीर है.
 वह धी नहीं है, ‘धियो यो नः प्रचोदयात्’ है.
 वह बुद्धि नहीं है, बुद्धि का प्रेरक है और बुद्धि में सुख है, दुःख है, पाप है, पुण्य है.
 आप बुद्धि के जन्म के साथ जन्म लेते हैं और बुद्धि की मृत्यु के साथ मृत्यु का अनुभव करते हैं.
 अरे, बुद्धि को जन्मने दो मरने दो, तुम न जन्मते हो, न मरते हो- ‘न मुह्यति .
 ’ यह विपरीत- चित्तता क्यों ग्रहण करते हो?
 ऐसा क्यों कहते हो कि मन ऐसा हो गया तो मैं ऐसा हो गया और मन वैसा हो गया तो मैं वैसा हो गया.
 अब आपको एक महात्मा की बात सुनाता हूँ.
 देखो भाई, यह बात कच्चे लोगों के लिए नहीं है.
 यदि कच्चे हो तो अपना कान बन्द कर लो.
 पक्के लोगों के लिए यह बात कह रहा हूँ.
 लेकिन मैं समझता हूँ कि कच्चे लोग ज्यादा कान खोलकर यह बात सुनेंगे.
 एक बार मैंने बचपन में एक महात्मा से पूछा कि महाराज, मेरे मन में यह बात आती है कि मैं तो विक्षिप्त हूँ.
 उन्होंने कहा कि जब एक चीटीं के मन में किसी को काटने के लिए विक्षेप आता है, एक साँप के मन में किसी को डँसने के लिए आता है, एक चोर के मन में चोरी करने के लिए आता है तो तुम उनके लिए दुःखी क्यों नहीं होते?
 मैं बोल पड़ा कि महाराज, न मैं चींटी, साँप या चोर हूँ और न वे मेरे हैं.
 फिर हम उनके लिए क्यों रोवें?
 दुखी क्यों हों?
 उनके विक्षेप से हम विक्षिप्त क्यों हों?
 इस पर महात्मा बोले कि बाबा जैसे ये हैं, वैसे ही यह भी है, हमसे सीख लो.
 जैसे हमारे पालतू कुत्ते न किसी को काट लिया, हमारे पाले हुए सँपने किसी को डँस लिया.
 इस प्रकार यदि उनका मैं मेरा मान लोगे तो उनसे भी दुखी और इसको मैं मेरा मानोगे तो इससे भी दुखी होओगे.
 दुख का हेतु केवल देहाध्यास है.
 क्या बताऊँ मुझे गीता के उपदेश बहुत अच्छ लगते हैं और उनका चिन्तन-मनन करने पर हृदय गद्गद हो जाता है.
 माँ तो इस संसार की भी ऐसी होती है, जो सबको बहुत प्यारी लगती है.
 साधु लोग अपनी जन्मदात्री माँ को छोड़कर चले तो आते हैं लेकिन उन्हें भी कभी-कभी उसकी याद आया करती है.
 भश्रीशंकराचार्य गवान् ने तो अपनी माँ से प्रतिज्ञा की थी कि मैं संन्यासी होने पर भी तुम्हारे अन्त्येष्टि- संस्कार के समय आऊँगा और हमारे अद्वैताचार्य महाराज ने अपनी उस प्रतिज्ञा का पालन किया.
 गीता तो हमारी जन्मदात्री माँ की भी माँ है.
 आओ हम अपनी उस माँ का दर्शन करें.
 महात्माओं ने कहा है-
 अम्ब, हम तुम्हारा अनुसंधान करते हैं.
 तुम चाहती हो कि अब किसी दूसरे के पेट से तुम्हारे बेटे का जन्म न हो.
 माने अब हमको कोई दूसरी माँ न बनानी पड़े ; हम जन्म मरण के चक्कर से छूट जायँ.
 कितनी करुणामयी मां हो तुम!
 देखिये आपने बहुत से इतिहास पुराण सुने होंगे.
 आचार्य लोग तो अपने व्याख्यानों में, उपदेशों में बार-बार मौत का डर दिखाते रहते हैं.
 हम इसका विरोध नहीं करते.
 असल में वे लोग जो डराते हैं, उसका मतलब यही होता है कि हम अपने जीवन में अच्छे कार्य करें, धर्म करें और मोह ममता से मुक्त हो जायँ तो हमें मृत्यु के समय कष्ट नहीं होगा.
 उनका अभिप्राय यही होता है. लेकिन हमारी गीता मैया यह बोलती है कि बेटा मरने से बिल्कुल मत डरना.
 क्योंकि यह जो देह है वह संघात है- माने बहुत चीजों का जोड़ है, संघटन है.
 ‘संघातस्य परार्थत्वात्’- संघात अपने लिए नहीं होता दूसरे लिए होता है.
 अनेक पुर्जो से मोटर बनती है तो मोटर स्वयं अपने चलने के लिए नहीं होती, मालिक के चढ़ने के लिए होती है, ड्राइवर के चलाने के लिए होती है.
 यह देह भी पाञ्चभौतिक विकारों का संघटन है और यह देह देही के लिए है.
 इसको ऐसे समझो कि एकदम कारखाने से निकली हुई मोटर ‘ कौमार ’ है दस-बीस हजार मील चली हुई मोटर ‘ यौवन ’ है और लाख मील चली हुई मोटर ‘ जरा ’ है.
 ‘ तथा देहान्तरप्राप्तिः ’- इसका अर्थ है कि- एक मोटर बिगड़ जाएगी तो दूसरी लग जायेगी.
 यह तो मोटर है.
 बहुत लोग नयी मोटर लेने के लिए पहले से ही बीमा करा रखते हैं और जानबूझकर एक्सीडेंट कर देते हैं कि उसके बदले में दूसरी नयी मोटर मिल जाय.
 इसी तरह देह का मरना माने नयी मोटर (नया शरीर) का प्राप्त होना है.
 देखो, जो आत्मदेव हैं, वे यदि किसी स्थान के अंदर होते तो एक स्थान से दूसरे स्थान पर चले जाते.
 ‘जीव देशाश्रित नहीं है, देश ही जीवाश्रित है.
 ’ फिर जीव का गमनागमन कैसे होगा?
 वह नरक- स्वर्ग में कैसे जायेगा?
 देश कल्पनाश्रय है.
 जो देश कल्पनावच्छिन्न चैतन्य है वही देशावच्छिन्न चैतन्य है.
 जब दोनों की एकता है, तब देश-परिच्छेद आत्मा का स्पर्श नहीं कर सकता.
 जो कालकल्पनावच्छिन्न चैतन्य है, वही कालकालावयवाच्छिन्न चैतन्य है ; जब दोनों की एकता का बोध होगा तो काल आत्मा को परिच्छिन्न कैसे बनायेगा?
 यह देह द्रव्य-संघात है; जो एक देहावच्छिन्न चैतन्य है, वही अन्य देहावच्छिन्न चैतन्य है.
 फिर जब दोनों की एकता है, तब देह से इसको परिच्छिन्न कैसे करेंगे?
 ‘देहान्तर प्राप्तिः ’ का कार्य अर्थ है?
 पुराणों ने डराया, व्याख्यान दाताओं ने डराया कि मृत्यु के समय शत-शत बिच्छुओं के एक साथ डंक मार जाने की सी पीड़ा होती है.
 लेकिन डर कैसा?
 हमारे साथ हमारा भैया भी तो है.
 अरे हम और हमारा भाई, दोनों भाई ही तो हैं.
 ‘द्वा सुपर्णा सयुजा सखाया समानं वृक्षं परिषस्वजाते ’ [1] .
 वैष्णव लोगों को भी वह सखा के रूप में मान्य है ; ‘ उत पिता उत भ्राता सखा ’- हे परमेश्वर!
 तुम हमारे पिता हो, भ्राता हो, सखा हो.
 वैसे तो सखा दो हैं, परंतु उभयसख्यावच्छिन्न चैतन्य एक है.
 मृत्यु माने क्या होता है?
 डरो मत बाबा!
 वह है- ‘ देहान्तरप्राप्तिः ’ ; इसका अर्थ देश से देशान्तर प्राप्ति, जन्म से जन्मान्तर प्राप्ति की तरह देह से देहान्तर प्राप्ति नहीं है.
 तब क्या है?
 भाव से भावान्तर प्राप्ति है.
 पापी मर गया, पुण्यात्मा का जन्म हो गया और पुण्यात्मा मर गया पापी का जन्म हो गया.
 अब जन्म माने?
 आपको सीधी-सीधी दो टूक बात सुनाते हैं, यह फक्कड़ भक्तों की बात है.
 आप बृन्दावन में विहारीजी के सामने जाकर बोलो कि ‘ पापोऽहं पापकर्माहं पापात्मा पापसंभवः ’ और उसके बाद जब बाहर निकलो तब बोलो कि- ‘ निष्पापोऽहम् ’ क्योंकि मैंने विहारी जी के सामने ‘पापोऽहं पापकर्माहम् ’ कह दिया तो अब मैं निष्पाप हो गया.
 यह प्रतीक उपासना का फल है- ‘अहंग्रहोपासना.
 ’ ‘पापोऽहम्’ , ‘प्रतीकोपासना है’ और ‘ निष्पापोऽहम् ’ ‘अहंग्रहोपासना’है.
 बस इसी का नाम जन्म है.
 आप अपने भाव को बदल डालो ; भाव बदलना ही जन्म है.
 धीरस्तत्र न मुह्यति , इसलिए धीर पुरुष इससे मोहित नहीं होते.
 देखो; असली धीर तो परमात्मा ही है.
 धियम् ईरयति = धियं प्रेरयति .
 जो बुद्धि देता है, वह धीर है और जो बुद्धि को प्रेरित करता है, वह धीर है- ‘ धियो यो नः प्रचोदयात्; [2] महात्मा भी धीर है.
 ’ ‘तमेव धीरो विज्ञाय प्रजां कुर्वीत ब्राह्मणः ’- [3] .
 गीता कहती है- ‘ धीरस्तत्र न मुह्यति ’ [4]- धीर को मोह नहीं होता.
 अभी अर्जुन को मोह है.
 अंत में कहेगा कि ‘ नष्टो मोहः स्मृतिर्लब्धा’.
 तो हमारे भगवान् श्रीकृष्ण और हमारी अम्बा गीता दोनों मिलकर हमारे मोह को छुड़ा रहे हैं, कहते हैं देह का मोह छोड़ दो, मरने की तकलीफ नहीं होगी.
 न दूसरे के मरने की तकलीफ होगी न अपने मरने की तकलीफ होगी.
 यह तो तुम्हारा भ्रम है, तुम्हारे चित्त का विपर्यय है, जो तुम अपने को मृत्युशील मानते हो.
 इसलिए मौत से डरो नहीं.
 ठीक है महाराज, आपकी बात मान ली.
 छोटी छातीवाले नहीं मान सकते.
 लेकिन जो बहादुर हैं माने बृहदुरः = बृहत् – उरः हैं- जिनकी छाती बड़ी है, चौड़ी है, वे मौत के सामने छाती खोलकर खड़ हो जाते हैं.
 यह बहादुर का काम है.
 जब तक जिंदगी है, मर नहीं जाते हैं, जिन्दा हैं तब तक तकलीफ होती है.
 तकलीप को संस्कृतमें ‘तापकला’ कहते हैं.
 तापकला में थोड़ा-थोड़ा ताप होता है.
 ऐसे शब्दों का प्रयोग महाभारत में आता है.
 जैसे धर्म में परम सुख है-
 अब बोले कि भाई जीवन में तो दुःख सुख आते हैं, यह हमने देखा.
 लेकिन उसका सामना कैसे किया जाय?
 इसको ऐसे समझो किया जब हम कोई चीज पकाते हैं, रसोई बनाते हैं तो कभी तो उसको तवे पर सेंकते हैं और कभी ठण्डा मट्ठा डालकर ठंडा करते हैं तब जाकर रसोई पकती है.
 इसी प्रकार ये सुख- दुख दोनों हमारे जीवन को सुस्वादु बनाने के लिए हैं.
 यदि गर्मी ही गर्मी रहे, सर्दी न आवे तो?
 सर्दी ही सर्दी रहे गर्मी न आवे तो?
 रात ही रात रहे दिन न आवे तो? ;   दिन ही दिन रहे रात न आवे तो?
 क्या हम अपने जीवन को उन्हीं के प्रभाव में व्यतीत कर देंगे?
 नहीं भाई, ये तो आते ही जाते रहते हैं.
 ‘ मात्रास्पर्शाः ’- का अर्थ आचार्यों ने भिन्न-भिन्न रीति से किया है.
 पर सबका अंतिम अर्थ एक ही है.
 कोई कहते हैं- ‘मात्रा’ माने विषय, उनका स्पर्श माने अनुभव और कोई अर्थ करते हैं- ‘मात्रा’ माने इन्द्रिय और स्पर्श माने उनका विषय.
 ये दोनों अर्थ किए हुए हैं.
 मात्राः = इन्द्रियाणि- मात्रा शब्द का अरथ हो गया, इन्द्रिय और मात्राः = विषयाः तेषा स्पर्शाः मीयन्ते इति मात्रास्पर्शाः- इन्द्रियों का विषय.
 कहते हैं कि कोई ठंडे हैं, कोई गर्म हैं, कोई सुख देते हैं और कोई दुःख देते हैं.
 ठीक है ये सुख-दुःख देते हैं.
 किन्तु प्रत्यक्ष अनुभव का अपलाप कर दो.
 मस्त लोग तो कह गये हैं कि गर्मी की सत्ता कहाँ है और ठंडा कहाँ है?
 जो लोग ठंड सह लेते हैं, उनमें गर्मी नहीं सही जाती है और जो गर्मी सह लेते हैं, उनमें ठंडा नहीं सहन नहीं होता.
 एक महात्मा रहते थे गंगोत्री में ; एक बार वे नीचे हरद्वार आये.
 माघ का महीना था.
 हरिद्वार के लोग तो ठंडे से बहुत तकलीफ पा रहे थे लेकिन महात्मा को पसीना आने लगा.
 वे बोले कि पंखा करो.
 अरे महाराज, आप तो गंगोत्री में रहते हैं, शीतोष्ण सहन कर सकते हैं.
 महात्मा बोले कि बाबा हम शीत ही सहन करते हैं, उष्ण सहन नहीं करते.
 यहाँ के लोग उष्ण सहन करते हैं, शीत सहन नहीं करते.
 यहाँ भगवान् ने जो बात कही है, उसका अर्थ यह नहीं है कि सिर्फ गर्मी सह लो, पश्चाग्नि ताप लो और यह भी नहीं कही है कि सिर्फ बर्फ में जाकर रह लो.
 नहीं, गर्मी और सर्दी दोनों को सहना आवश्यक है.
 वे तो आते-जाते रहेंगे.
 सुख अपने रास्ते आयेगा और जायेगा.
 हमारे दिल में सुख और दुख कब आते हैं?
 दुख जब आता है- जब दिल में तुफान आता है, आँधी चलने लगती है.
 जैसे दुर्गुण होता है न, वह दुख होता है.
 दुर्गुण में जो ‘दुर्’ उपसर्ग है, वही ‘ख’ के साथ जुड़ा हुआ है.
 ‘ख’ माने हृदयाकाश.
 उसमें जब दुर्गुण आ गया तब दुख आ गया.
 तूफान आ गया, बाढ़ आ गयी, बड़े जोर की लू चलने लगी, तब दुख आ गया.
 तुम्हारे कलेजे में जो लू चल रही है, धूल उड़ रही है, बाढ़ आ रही है- उसी को दुख बोलते हैं.
 अब सुख क्या है?
 सुख माने अपने हृदय में शीतल, मंद, सुगंध, वायु चल रही है.
 अपना मन सुष्ठु है तो सुख ही सुख है और अपना दिल दुखी है, दुष्ट है, दूषित है तो दुख ही दुख है.
 सुख और दुख बाह्य पदार्थ के धर्म नहीं हैं.
 आपलोग तो वेदान्ती हैं ; सब जानते ही हैं, फिर आपको क्या सुनायें?
 आपलोगों को देखकर ऐसा ख्याल होता है कि सब जानकर बैठे हैं, इनके बीचमें क्या छोटी-मोटी बात बोलना?
 आप सब जानते हैं कि सुख-दुख आभास भास्य नहीं होते, साक्षी भास्य होते हैं और जब सुख-दुख साक्षी भास्य होते हैं तब ये विषय में है ही नहीं.
 ये तो वृत्ति में हैं, आभास मात्र हैं, स्वप्नवत् हैं ; सुख-दुख ठीक वैसे ही हैं जैसे स्वप्न, क्योंकि वे बाह्य पदार्थ होते तो आभास भास्य होते.
 अन्तः पदार्थ हैं तो साक्षी भास्य हैं और साक्षी भास्य हैं तो स्वप्नवत् हैं.
 इसलिए आने दो सपनों को, क्या हर्ज है?
 उससे तो बड़ा मजा आता है.
 जब हम जागते हैं तब कहते हैं कि हमने ऐसा सपना देखा, वैसा सपना देखा.
 उससे मजा ही आता है ; बोले कि भाई, प्रक्रिया की बात तो हो गयी, अब एक व्यवहार की बात सुनो.
 ‘ आगमापायिनः ’ आज तक कोई ऐसा सुख आया है जो हमेशा रहे?
 आज तक कोई ऐसा दुःख आया है जो हमेशा रहे?
 हमने सौ-सौ सुख भोगकर छोड़ दिये, सौ-सौ दुःख भोगकर छोड़ दिये और अभी सौ-सौ, दो-दो सौ आ जायेंगे तो उनको भी भोग लेंगे.
 इस प्रसंग में हम आपको रामानुज-संप्रदाय का एक श्लोक सुना देते हैं-
 इसमें कहा गया है कि मेरे लिए सृष्टि में कोई नहीं है.
 मेरे लिए दुख सहज है ; जबसे मैं पैदा हुआ, तबसे दुख पैदा हुआ.
 सब दुखों को सह चुका हूँ और आगे हो जायेंगे उनको भी सह लूँगा- यह भक्त बोलता है.
 इस पर मानो भगवान् ने पूछा कि ऐसा क्यों बोलते हो?
 भक्त ने कहा कि इसलिए बोलते हैं कि हम तुम्हारे हैं- तुम्हारी वर्दी, तुम्हारा चपरास हमारे पास है.
 मैं तुम्हारा सैनिक हूँ.
 ‘ त्वदग्रे शरणागतानाम् ’- तुम्हारा शरणागत हूँ.
 यदि सैनिक हार जायेगा, सेना हा जायेगी तो सेनापति की हार हो जायेगी, राजा की हार हो जायेगी और वह क्या तुम्हारे अनुरूप होगी?
 हमारी हार में हार तो तुम्हारी है.
 इसलिए हमको दुख से डर नहीं है.
 उन दुखों से हम कभी हारें नहीं और न ही कभी अपने को दुखी मान बैठें.
 तो भाई मेरे, दुख को आने दो, पर अपने को दुखी मत मानो, सुखको आने दो, पर अपने को सुखी मत मानो.
 आभास से तादात्म्य मत करो.
 ‘ दुखी यदि भवेदात्मा कः साक्षी दुःखिनो भवेत् ’- यदि आत्मा दुखी हो जाय तो इस दुखी का साक्षी कौन है?
 दुःखी साक्षी नहीं हो सकता, साक्षी दुःखी नहीं हो सकता.
 बिना विचार के कोई दुखी नहीं हो सकता और विचार्य साक्षी नहीं हो सकता.
 मैं बुद्धि के हजार-हजार विकारों का साक्षी हूँ- ‘सहस्राणां धीः विक्रियाणां’ .
 मैं निर्विकार हूँ.
 यह बात शंकराचार्य कही है.
 दोनों एक ही बात तो बोलते हैं.
 हम दुखी होंगे तो- ‘चिन्ता यह मोहि अपारा .
 अपजस जनि होहु तुम्हारा ; ’ क्या तुम्हारे होकर हम दुखी हो जायें?
 ‘ आगमापयिनः ’- हमने न जाने कितने भोग के दुख छोड़ दिये, कितने सुख छोड़ दिये.
 दादा को मरते देखा, बाप को मरते देखा, भाई को मरते देखा, माँ को मरते देखा.
 जो अपना प्यारा से प्यारा था उसको मरते देखा.
 सब सह चुका हूँ, अबकौन सा दुख आयेगा?
 हमको एक स्त्री ने एक बार कहा था कि महाराज!
 अब हमारे जीवन में ऐसा कौन दुख आयेगा जो हमारे भोगे हुए दुख से बड़ा होगा.
 यह बात हमको बड़ी ही अच्छी लगी कि अब हमको दुख का कोई डर नहीं है.
 ‘ आगामापयिनोऽनित्याः ’- यदि यह कहो कि सुख-दुख हमेशा रह जायेंगे तो रहेंगे भी नहीं.
 ये अनित्य हैं, काल की धारा में बहते हैं.
 आते हैं जाते हैं.
 यह दुख-सुख का स्वभाव है.
 ये अनित्य हैं- काल के अधीन हैं.
 हम तो अधिष्ठान स्वरूप हैं.
 अधिष्ठान में कितनी तितिक्षा है.
 समग्र अध्यस्त को वह सहन कर लेता है.
 रस्सी को आप साँप समझ लो तो, माला समझ लो तो, है न सहन का सामर्थ्य.
 अधिष्ठान का यही सह सामर्थ्य है कि वह अध्यस्त मात्र को सहन करता है  ; अब, बोले कि- महाराज!
 इस पर भगवान् उत्साहित करते हुए कहते हैं कि- ‘ तांस्तितिक्षस्व भारत.
 ’ भा = प्रतिभा तस्यां रतः = भारतः.
 अरे तुम प्रतिभाशाली हो, दुख के सामने ऐसे दब जाओगे.
 इनको सह लो और आगे बढ़ो.
 बनते हैं और पुरुष और काम करते हैं कापुरुष का.
 इसमें स्त्री-पुरुष का भेद नहीं है.
 पुरुष तो आत्मा है, लिंग-भेद से, कर्म-भेद से, भोग-भेद से, प्रकृति-भेद से, अभिमान-भेद से भी पुरुष-भेद नहीं है.
 यह तो औपाधिक है, अभिमान आया हुआ है ; भेद तो है ही नहीं पुरुष में.
 पुरुष वह है, जिसको ये सब व्यथा नहीं पहुँचाते हैं.
 भगवान् अर्जुन को बोलते हैं कि पुरुषर्षभ!
 तुम पुरुष नहीं हो, पुरुषोत्तम हो.
 पुरुषर्षभ का अर्थ पुरुषोत्तम है ; क्योंकि ऋषभ भी भगवद्वाचक शब्द है, पुरुष भी भगवद्वाचक शब्द है और पुरुषर्षभ तो नितान्त भगवद्वाचक शब्द है.
 भगवान् ने अपने को पुरुषोत्तम बताया है बाद में और अर्जुन को यहीं पुरुषर्षभ बता दिया है.
 वैष्णवाचार्यों के मत में यह सारा प्रसंग आत्मा के वर्णन का है, स्वतत्त्व के वर्णन का है, परतत्त्व के वर्णनका नहीं है.
 यह आत्मा ऐसा है, अपना आत्मा ऐसा है.
 यह वे भी मानते हैं- श्रीरामानुजाचार्य, श्रीमध्वाचार्य, श्रीनिम्बार्काचार्य, श्रीबल्लभाचार्य- ये मानते हैं कि यह वर्णन हमारी आत्मा का है, हमारा है.
 वे अद्वैती लोग जो ठहरे, जिनके मत में आत्मा परमात्मा दो नहीं होते.
 इसलिए कहते हैं कि- उपक्रम तो किया आत्मा से यह हम मानते हैं परंतु उपसंहार इस प्रकार किया है-
 उपसंहार में इसे ब्राह्मी स्थिति कह दिया है.
 यदि आत्मा और ब्रह्मा की एकता न होती तो प्रत्यगात्मा का निरूपण ब्राह्मी स्थिति से हो जाता.
 अद्वैत वेदान्ती कहते हैं कि जैसे बृहदारण्यक उपनिषद् में आया है-
 वैसे आत्मा प्रत्यगात्मा से उपक्रम किया और ‘सर्वं विदितम्’ से उपसंहार किया.
 जब आत्मा सर्वात्मक है तो वह प्रत्यगात्मा का ही नहीं, परमात्मा- परमात्मा का भी वर्णन हो गया.
 उपक्रम और उपसंहार की एकता से दोनों एक हो जाते हैं और उसमें उपसंहार को मीमांसक लोग प्रबल मानते हैं.
 वैसे अप्पय दीक्षित ने एक ‘उपक्रम-पराक्रम’ नाम का ग्रंथ लिखा है ; परंतु उपसंहार तो वही जाकर जुड़ा.
 अब आओ ‘ समुदःखसुखं धीरम् ’ पर विचार करें.
 धीर कौन है?
 जो सुख-दुख दोनों में समान है.
 यह केवल ज्ञानी का लक्षण नहीं है, भक्त का भी यही लक्षण है-
 वह क्या है?
 ‘ समदुःखसुखः ’ है.
 सुख और दुख में समान है.
 सम है माने ‘माँ’ साथ है.
 माँ कभी चपत लगाती है तो कभी दूध पिलाती है.
 ‘मा’ माने प्रमा साथ है, यथार्थ निश्चय साथ है.
 ‘मा’ माने लक्ष्मी साथ है.
 चाहे सुख हो, चाहे दुख हो- अपने सौंदर्य का, शोभा का नाश नहीं है.
 सुख आवे, दुख आवे, आने दो, जाने दो.
 दो दिन रोटी न मिले तो न मिले, इससे क्या हुआ?
 साधु लोग इतने चालाक होते हैं कि गृहस्थ लोग कभी उनकी बराबरी नहीं कर सकते.
 एक सेठ के घर गये तो उन्होंने खूब भेंट पूजा लाकर दी.
 साधु बोले कि इसकी श्रद्धा हमारे ऊपर है तब ऐसा करता है.
 फिर वे दूसरे के घर गये तो उसने कुछ नहीं दिया.
 बोले कि देखो यह हमको कितना विरक्त समझता है.
 यह सोचता है कि ये विरक्त महात्मा स्वीकार ही नहीं करेंगे ; इसलिए संकोच के मारे नहीं दिया ; हमारी विरक्ति पर इसकी श्रद्धा है.
 इस प्रकार साधु लोग दोनों जगह मजा ले लेते हैं.
 जो दोनों जगह मजा ले सके वह महात्मा होता है.
 किंतु जो एक मजा ले और दूसरी जगह न ले, वह तो अधूरा है, गृहस्थी है.
 बात चल रही थी कि धीर-पुरुष की.
 उसी को धीर बोलते हैं डो विकार का हेतु उपस्थित होने पर भी विकृति नहीं होता.
 वही ‘ अमृतत्त्वाय कल्पते ’- अमृत तत्त्व का अधिकारी होता है.
 वह मृत नहीं है, उसकी मृत्यु नहीं है, उसको तो अमृतत्त्व की प्राप्ति हो गयी है.
 अब अमृतत्त्व की जो परिभाषा दी गयी है, वह देख लो-
 वहाँ अमृत का उपभोग नहीं है, अमृत व्याप्ति है.
 ‘अश्रुते’ शब्द ‘अश्राति’ का पर्यायवाची नहीं है- ‘अमृतश्रुते यत्र अमृतमपि व्याप्यं भवति, ततो व्यापको भवति’- वहाँ अमृत भी व्याप्त हो जाता है.
 अब देखो जहाँ मृत्यु का कोई भय नहीं और गर्मी-सर्दी, सुख-दुख सब कुछ आते जा रहे हों वहाँ इसका कुछ आधार भी तो होना चाहिए. व्यवहार चाहे कितना भी उत्तम हो, परंतु यदि इसका आधार दर्शन नहीं है तो व्यवहार टिकाऊ नहीं रहेगा.
 आँख से देखा न हो और ऐसे ही अंदाज से चल रहे हों तो चाहे कितनी अच्छी दीया के उजाले में चलेंगे तो भी संशय तो हो ही जायेगा.
 आज की जो राजनीति है- इसमें दर्शन नहीं है.
 संस्कृत भाषा में नीति माने नयन होता है- ‘नयनं नीतिः’.
 ‘नी प्रापणे’- लक्ष्य को प्राप्त कराता है.
 परंतु यहाँ तो नयनहीन नीति चलती है.
 संस्कृति तो है, परंतु पीछे की ओर से आती है, पता ही नहीं कि आ रही है कि छूट गयी.
 संस्कृति तो कुल परंपरा से आती है और हम आगे बढ़ते जाते हैं ; इसलिए पता ही नहीं कि छूट गयी या है.
 बड़े-बड़े पगड़ी वाले बाप-दादों के बेटे टोपी लगाने लगे, फिर नंगे सिर रहने लगे, फिर बोले कि बालों का ही बोझ रख लेंगे, टोपी-पगड़ी क्यों लादे फिरें?
 इस प्रकार यह संस्कृति आ रही है क्या?
 संस्कृति बेचारी तो छूटती जा रही है.
 व्यवहार का आधार दर्शन रहा नहीं.
 वहाँ ज्ञान नहीं है, गणित नहीं है.
 एक संस्था बन रही थी तो मैं वहाँ बैठा था, संस्थावाले गिनने लगे कि यह चाहिए, वह चाहिए.
 अरे भाई, झूठे ही तुम उंगली पर हाथ फेरते हो.
 गणित के लिए भी तो कोई कायदा होता है.
 कहाँ से यह गणित फैल रहा है तुम्हारा?
 ‘असतः भावः यन्नास्ति तस्य भावः = जन्मः, तदुपलक्षितं मरणञ्च न, असतः भावः जन्म-मरणं च न ’ अर्थात् जो है ही नहीं उसका न जन्म होता है और न मृत्यु होती है ‘यथा बन्ध्यापुत्रस्य’- जैसे बन्ध्यापुत्र का होना असत् है, न उसका जन्म है और न उसका मरण है.
 ‘ नाभावो विद्यते सतः .
 सतः अभावः = मृत्युः, तदुपलक्षिप्तं जन्म च न’- जो सद्वस्तु है, उसका न मरण है न जन्म है यथा ‘आत्मा’.
 न आत्मा का जन्म है, न मरण है और न बन्ध्यापुत्र का जन्म है न मरण है.
 ये दोनों मिथ्या शब्द हैं- ‘ उभयोरपि दृष्टोऽन्तः .
 ’ उभयोरपि प्रतीयमानयोः जन्ममृत्योः भावाभावयोरनयोः- ये जो दोनों प्रतीत होते हैं- यह जन्म हुआ, यह मृत्यु हुई- का जो अन्तस्थ है, अधिष्ठान है; उसको तत्वदर्शी महापुरुषों ने देखा है, आत्मत्वेन उसका साक्षात्कार किया है.
 देखो, विस्तार में श्लोक के शब्द को लगा लो.
 असद्भाव का अर्थ जन्म और मरण नहीं है और सतत् का मरण और जन्म नहीं है.
 क्योंकि जो जन्म लेता है, वह मरता है और जो मरता है वह जन्मता है.
 ये दोनों सहभावी हैं.
 इसलिए बन्ध्यपुत्र का भी जन्म-मरण नहीं है और सत्य आत्मा का भी जन्म-मरण नहीं है.
 बस अद्वैत-वेदान्तियों की विलक्षणता इतनी ही है.
 यहाँ विलक्षण शब्द की चर्चा चल गयी तो हम ऐसे बोलते हैं कि यह संसार सलक्षण है.
 यह गाय है, यह घोड़ा है, एक चतुष्पद है, दूसरा द्विपद है- आदि-आदि.
 यह सलक्षण है.
 गलकम्बलवत् है, गलकम्बलरहित है.
 यह सलक्षण है.
 इसमें राग द्वेष होता है.
 जो विलक्षण है- वह अनिर्वचनीय है; माया का खेल है.
 उसमें राग-द्वेषक नहीं होता; जो तत्व है- वह अलक्षण हैं.
 वहाँ यह लक्षण-वक्षण कोई काम नहीं करता है.
 यह लक्षण तो समझाने के लिए है ; नहीं तो मूल माण्डूक्य श्रुति ही ‘ अलक्षणम् ’ बोलती है-
 ‘नास्ति लक्षणा लक्षणं वा यस्मिन् तत् = अलक्षणम्’- उसमें लक्षण भी नहीं है, लक्षणा भी नहीं है, इसलिए तो वह अलक्षण है.
 और विलक्षण शब्द भी भेद वाचक नहीं है.
 कुण्डल से, कटक से विलक्षण है सुवर्ण, परंतु सुवर्ण से विलक्षण कुण्डल-कटक नहीं है.
 विलक्षण शब्द भेद का पर्याय नहीं है.
 विलक्षण शब्द एक ही वस्तु में व्यवहार सिद्धि के लिए कल्पित लक्षण होता है.
 अखंड वस्तु एक अद्वय है.
 विलक्षण भेदा पर पर्याय नहीं है.
 हमलोग प्रपञ्च के लिए मिथ्या शब्द का प्रयोग करते हैं.
 कुछ पन्थ ऐसे हैं, जिनमें दो ही विभाग मानते हैं- एक सत् और दूसरा असत्.
 वे कहते हैं कि जो असत् नहीं है, वह सत् है और जो सत् नहीं है, वह असत् है.
 अद्वैत- वेदान्तियों ने दो विभाग नहीं माने, तीन मान लिये.
 वे कहते हैं कि नितान्त असत् तो वन्ध्यापुत्रादि हैं, जो कभी प्रतीत ही नहीं होते.
 नितान्त सत् आत्मा है जो कभी अप्रतीत नहीं होता.
 परंतु यह जो प्रपञ्च है- यह न बन्ध्यापुत्र के समान आभास है, न अप्रतीत है और न आत्मा के समान नित्य प्रतीत है.
 दोनों से विलक्षण होने के कारण यह मिथ्या है- ‘मिथ्या शब्दो अनिर्वचनीयतावचनः ’ इसलिए यह न सत् है और न असत् है- ‘ सत्वासत्वाभ्याम् अनिर्वचनीयः ’ है.
 मिथ्या शब्द का अर्थ असत् नहीं होता.
 इस प्रकार अद्वैतवैदान्तियों ने तीन विभाग किये- सत्, असत् और मिथ्या ; मिथ्या और असत् पर्यायवाची शब्द नहीं हैं.
 इसलिए एक की बोली दूसरा नहीं समझता है और दूसरे की बोली एक नहीं समझता है.
 अच्छा देखो, अब हम एक प्रश्न करते हैं- जितना सत्य ईश्वर है क्या उतना सत्य प्रपञ्च है?
 किसी भी द्वैतवादी को क्या यह मान्य है कि जैसा सत्य ईश्वर है वैसा सत्य संसार है?
 अरे यह तो उत्पन्न सत्य है और ईश्वर अनुत्पन्न सत्य है.
 यह आविर्भाव तिरोभाव का ही सत्य है और वह शान्त सत्य है.
 तो जब समान सत्ताकत्व ईश्वर और प्रपञ्च का नहीं है तब किञ्चित् न्यून-सत्ताकत्व मानना पड़ेगा.
 ईश्वर की अपेक्षा किञ्चित् न्यून सत्ता प्रपञ्च की माननी पड़ेगी, नहीं तो ईश्वर की महनीयता भजनीयता सिद्ध नहीं होगी, प्रपञ्च ही भजनीय हो जायेगा.
 ईश्वर से थोड़ा कम तो है न!
 अब बताओकि कितना कम है?
 देश में कितना कम?
 ईश्वर जितना बड़ा है उससे कितना छोटा संसार है?
 ईश्वरर की जितनी उम्र है, उससे कितनी कम उम्र संसार की है?
 ईश्वर जितना स्थायी है, उससे कितना अधिक परिवर्तनशील संसार है?
 ईश्वर कितना वजन है और उससे कितना कम वजन संसार का है?
 अन्ततोगत्वा अद्वैत वेदान्ती इसी को अनिर्वचनीय कहते हैं- ‘ मिथ्या शब्दो अनिर्वचनीयता वचनः नापह्ववचनः.
 तो परमात्मा का ज्ञान से अवमूल्यन हो जाता है?
 पौण्ड का, डालर का, रुपये का तो अवमूल्यन हो जाता है.
 सोलह आने का रुपया आठ आने का भी नहीं रहता, किन्तु ईश्वर हमेशा सोलह आने का रहता है.
 ईश्वर शत-प्रतिशत एक सरीखा रहता है और इस प्रपञ्च की कीमत घटती-बढ़ती है.
 इसका अवमूल्यन होता रहता है.
 एक नम्बर को बही खाते की चीज है ईश्वर और दो नम्बर के बही खाते की चीज है यह संसार.
 वेदान्ती लोग और क्या बोलते हैं?
 यही तो बोलते हैं.
 अद्वैतियों का और कुछ नहीं है.
 तत्वदर्शी महापुरुषों ने वर्णन किया है- ‘स च, स च, स च.
 स ईश्वरः, स जीवः, स जगत्- तेषां भावः तत्वम् ’.
 वह सत्य है ; अर्थात् ईश्वर में, जीव में जगत् में जो एक वस्तु है, उनका नाम है सत्.
 इसमें अन्वय की अवधि नहीं होती.
 अन्वय निरवधि होता है.
 एक जो है- वह अधिष्ठानावधि होता है.
 अधिष्ठान में- स्वयं प्रकाश में जाकर व्यतिरेक समाप्त हो जाता है.
 यदि अन्वय का विवेक करो तो उसका कहीं अंत ही नहीं मिलेगा.
 जितने भी पदार्थ हैं, उन सबमें अन्वय है और पदार्थों की तो गिनती ही नहीं है.
 इसी से अन्वय के द्वारा ईश्वर के परमार्थ स्वरूप का साक्षात्कार नहीं होता.
 व्यतिरेक द्वारा ईश्वर के परमार्थ स्वरूप का साक्षात्कार होता है.
 इसके बाद अन्वय व्यतिरेक दोनों प्रक्रिया के रूप में छोड़ दिये जाते हैं.
 ‘नासतो विद्यते भावः ’- यह हमारा मूल भूत श्लोक है न, इसलिए इतनी बात मैंने इसमें कह दी.
 इस पर शंकरानन्दजी, मधुसूदन सरस्वती, आचार्य शंकर, श्रीरामानुज, श्रीमध्य, सब आचार्यों का भाष्य तो मिलता ही है केवल वल्लभाचार्य का भाष्य नहीं मिलता है, किंतु उनके अनुयायियों का मिलता है.
 निम्बार्काचार्य का भी भाष्य नहीं मिलता उनके अनुयायियों का मिलता है.
 अब आओ सत् और असत् का विभाग करें-
 जिस सत् का भाव और अभाव दोनों नहीं होता वह कैसा है?
 ‘ तनोतिआभासद्वारा इति तत्’.
 तनुविस्तारे.
 तनोति = विस्तारयति- आभास द्वारा सर्वमिति तत् अपनी आभास रश्मियों से जो सबका विस्तार करे उसका नाम तत् है, ब्रह्म है.
 ऊँ तत्सदिति निर्देशो ब्राह्मणः [3] .
 वह अविनाशी है.
 अविनाशी शब्द का अरथ है जो कभी अदृष्ट होता ही नहीं है.
 विनाश माने अदर्शन- यह नाश् धातु से बना है जो अदर्शन के अर्थ में है.
 द्रष्टा का कभी लोप नहीं होता, क्योंकि अविनाशी है, उसका अनुभव कभी नहीं होता.
 यदि आप किसी वस्तु का अथवा अपने बेटे का नाम ‘ब्रह्मानन्द’ ‘ब्रह्मजी’ रखा है.
 साधुओं में तो ब्रह्मजी बहुत होते हैं.
 जब एक शरीर का नाम ‘ब्रह्म’ रख लोगे तब तो बात दूसरी हो जायेगी ; ब्रह्म तो वह है जिसका लोप कभी अनुभव में न आवे
 लोग दिन-रात आकर पूछते हैं कि महाराज; किस कारण से ब्रह्म का ज्ञान होता है?
 किस कारण से वह प्रमेय होता है?
 अरे! ;   प्रमाण-प्रमेय का चक्कर फेंको बाहर-
 प्रमाता, प्रमाण, प्रमेय, प्रमा सब उससे सिद्ध हो रहे हैं.
 हम प्रमाण से सिद्ध नहीं हैं बल्कि हम प्रमाण को सिद्ध करने वाले हैं.
 हम आँख से सिद्ध नहीं होते, हम बुद्धि से सिद्ध नहीं होते बल्कि बुद्धि और आँख हमसे सिद्ध होती है.
 ‘प्रमाता, प्रमाणाम्’- ये तो मामला ही उलट देते हैं, कहते हैं कि किस प्रमाण का प्रमेय?
 ‘ अनाशिनोऽप्रमेयस्य ’- तो गीता ही बोलती है.
 जब तुम उसे सिद्ध प्रयोग करोगे तो गीता के विरुद्ध हो जायेगा ; वह ब्रह्म ही अशास्त्रीय हो जायेगा- जो प्रमेय हो जायेगा.
 इसलिए अब आओ ‘ अविनाशि तु तद्विद्धि’ पर विचार करें.
 इसमें एक और विलक्षणता देखो.
 चार्वाक, बौद्ध और जैन- इनके तो ईश्वर हैं ही नहीं.
 ईसाई व मुसलमानों के ईश्वर हैं और आर्य समाजियों के भी ईश्वर हैं, पर यह लक्षण जरा उनमें घटाकर देखो- ‘ येन सर्वमिदं ततम् .
 ’ सर्वमिदं वस्त्रवत्; इदं येन ततम्- सूत्रवद्व्याप्तम्- जैसे कपड़े में सूत रहता है, वैसे ही संपूर्ण जगत् में वह ‘तत्’ है.
 माने अभिन्ननिमित्तोपादान कारण है.
 इसका अर्थ यह होता है.
 एक बार एक सज्जन मुझसे मिले और बोले कि- ‘ईश्वर अभिन्ननिमित्तोपादान कारण है’- यह तो हम मानते हैं.
 आपने हमें यह बोध कराया, आपकी बड़ी कृपा है ; हम आपके कृतज्ञ हैं.
 परंतु वह कैसे जगत् का उपादान कारण है- यह तो बताइये! ;   बदल-बदल कर उपादान कारण बनता जाता है.
 क्योंकि जगत् तो बदलता रहता है.
 तो क्या ईश्वर भी बदलने वाला उपादान कारण है?
 अरे भाई, बदलने वाला होगा तो परिणामी होगा, परिवर्तनशील होगा, विनश्वर होगा.
 वह जो उपादान कारण है, वह कपड़े के सूत की तरह ‘तत्’ है.
 उपादान माने- मसाला, मैटर.
 जहाँ जड़ उपादान कारण है, वहाँ वह परिवर्तनशील, परिणामी, विकारी उपादान कारण होता है और जहाँ चेतन उपादान कारण होता है, वहाँ वह परिवर्तनशील, परिणामी, विकारी उपादान कारण होता है, वहाँ अपने में कोई परिवर्तन किये बिना ही उपादान कारण होता है.
 उसी को विवर्तन बोलते हैं.
 निमित्त कारण केवल प्रवर्तन करता है.
 जड़ उपादान कारण परिवर्तन करता है.
 चेतन उपादान कारण न प्रवर्तन करता है, न परिवर्तन करता है.
 वहाँ उसका केवल विवर्तन होता है.
 माने विविधतया वर्तनाभास ही होता है- उसमें.
 वह ‘विविधं वर्तते’ है, न कि ‘विविधं विद्यते ’ है.
 विवर्तमान माने जो भूत की वस्तु हो गयी, भविष्य की वस्तु हो गयी.
 वह तो वर्तमान के विपरीत ही है अथवा विशेषतया वर्तमान है.
 जितने भी विशेषाकार हैं उनके रूप में वर्तमान हैं.
 ‘ येन सर्वमिदं ततम्’.
 यह ‘ ततम् ’ शब्द भी गीता को बहुत प्यारा है- ‘ त्वया ततं विश्वमनन्तरूप.
 येन सर्वमिदं ततम् ’- यह तो हो गया परोक्ष और ‘ त्वया ततम्’ तथा ‘मया ततमिदं सर्व जगदव्यक्तमूर्तिना- यह हो गया प्रत्यक्.
 श्रीकृष्ण बोलते हैं- ‘ मया ततमिदं सर्वम्’.
 अर्जुन बोलते हैं- ‘त्वया ततं विश्वम् .
 ’ यहाँ देखो श्रीकृष्ण परोक्ष रूप से कैसे कहते हैं ‘मेरा है, मैं हूँ?
 ’ इसलिए यहाँ बोल दिया कि- ‘ येन सर्वमिदं ततम् ’.
 अरे!
 यह जगत् और ईश्वर परमार्थतः दो पदार्थ नहीं हैं, व्यवहारतः दो पदार्थ हैं.
 पदार्थों में बिलकुल एक अखंड वस्तु है.
 दुनिया में कोई ऐसी चीज नहीं है, जो इस अव्यय का विनाश कर दे.
 कारण के नाश से नाश, कार्य के नाश से नाश, निमित्त के नाश से नाश और स्वरूपतः व्यय होने से स्वाभाविक नाश.
 ‘ अव्ययस्य अस्य अपरोक्षम् अनुभूयमानस्य ’ अथवा ‘ तुरीयं त्रिषु संततम् अस्य, अयमात्मा ’- यह जो हम जाग्रत, स्वप्न, सुषुप्ति में बोलते हैं और इसमें जो ‘अयं’ है वह ‘ अयमात्मा ’ का ही ‘अयम्’ है.
#
 ‘ आत्मनः = ब्रह्मणः’- इसका विनाश करने वाला न कारण-नाश है, न कार्य-नाश है, न निमित्त-नाश है, न आश्रय-नाश है और न स्वाभाविक-नाश है.
 नाश का जो साक्षी है, उसका नाश कौन करे?
 उदयनाचार्य ने अपने ‘आत्मतत्व-विवेक’ में बहुत बढ़िया लिखा है.
 वे कहते हैं कि अच्छा मान लो कि आत्मा मर गया तो कैसे मालूम पड़ा?
#
 किसी ने मरे हुए आत्मा को देखा कि नहीं देखा?
 अगर नहीं देखा तो वह बकवादी है और यदि देखा तो वही आत्मा है.
 जिसने आत्मा को मरते देखा उसी का नाम तो आत्मा है.
 अगर आत्मा को किसी ने मरते नहीं देखा तो वह उन्मत्त प्रलाप करता है.
 ‘न कश्चित् कर्तुमर्हति ’- कोई भी आत्मा का नाश करने का अधिकारी नहीं है.
#
 वह आत्मा का नाश कर नहीं सकता क्योंकि वह सत् है.
 अब देखो, असत् क्या है?
 अरे! ;   आओ, इस अज्ञान के साथ संघर्ष करें, इसको मिटाकर छोड़ें.
 जब तक आत्मवस्तु का साक्षात्कार न हो जाय तब तक रुकना नहीं, आगे बढ़ते चलना- ‘ युध्यस्व ’.
 देखो, देह है अन्तवान् और देही है नित्य.
 बौद्ध लोग आत्मा को अनादि मानते हैं- प्रवाह मानते हैं परंतु सान्त मानते हैं.
 तत्व-ज्ञान होने पर उसका पूर्णतः उच्छेद हो जाता है; लेकिन आप क्षमा करें, वे लोग आत्मा शब्द का प्रयोग अंतःकरण के लिए ही करते हैं.
 उनके पास हम लोगों वाला आत्मा नहीं है.
 उनके अंतःकरण रूप आत्मा का विच्छेद होता है तो वह हमको अभीष्ट ही है.
 हो जाने दो भाई, उसका विच्छेद कोई बात नहीं.
 जैन लोग मानते हैं कि वह बदलता रहता है.
 वह कभी घटता है, कभी बढ़ता है, कभी बदलता है.
 इसलिए वह भी अंतःकरण ही है.
 चार्वाकों का आत्मा पञ्चभूतों से ही पैदा हुआ है और वह आत्मा मन के सिवाय और कुछ हो ही नहीं सकता.
 वे तो उसको सादि और सान्त दोनों मानते हैं ; मुसलमान व ईसाई आदि और अनन्त मानते हैं.
 चार्वाक सादि और सान्त मानते हैं और हम अनादित्व को सत्यत्व का प्रयोजक नहीं मानते, अनन्ततत्व को ही सत्यत्व का प्रयोजक मानते हैं.
 जो अबाधित है वही सत्य है, जो अनादि है वह सत्य नहीं है.
 जो सदा एकरूप से नित्य है वह भी सत्य है- ऐसा नहीं है.
 जो कभी बाधित नहीं हो सकता, उसको हम सत्य मानते हैं.
 यह हमारी अपनी परिभाषा है.
 देखो, जो शरीरधारी है, वह क्या है?
 शरीर माने शीर्यमान- जो सड़ जाता है, उसका नाम है शरीर.
 उसको जो ‘मैं’- ‘मेरा’ करके बैठा है वह हुआ शरीरी.
 शरीरीर अन्तवान् नहीं है, शरीर अन्तवान् है.
 हमको बचपन में एक महात्मा ने बताया था कि एक है विषय और दूसरा है विषयी- जिसे ज्ञान होता है.
 विषय परिवर्तनशील हैं और विषयी परिवर्तनशील नहीं है.
 विषय अनित्य है, विषयी नित्य है.
 विषयी ज्ञानस्वरूप है और विषय ज्ञेयस्वरूप हैं.
 विषय सापेक्ष हैं- उनकी सापेक्ष सत्ता है तथा विषयी देश, काल आदि सबका ज्ञाता होने के कारण स्वयं प्रकाश, साक्षी अपने अभाव के अधिकरण में भासमान होने के कारण नित्य है- ‘ स्वाभावाधिकरणे भासमानत्वं नित्यत्वम्.
 ’ अपने अभाव के अधिकरण में भासना, जहाँ जो चीज नहीं है, वहीं अगर वह चीज मालूम पड़ती है, जैसे रज्जु में सर्प नहीं है और रज्जु में सर्प नहीं है और रज्जु में सर्प मालूम पड़ता है तो वह मिथ्या है.
 वह नित्य है, अनित्य नहीं और मालूम पड़ता है, इसलिए मिथ्या है.
 अनाशिनः ’ का एक अर्थ है कि यह अभोक्ता है, अनशनकारी है.
 इसको नाश्ता नहीं चाहिए.
 यह आशी नहीं अनाशी है.
 उपनिषद् में कहा गया है कि- ‘न तदश्राति किञ्चन न तदश्नाति कश्चन ’ [1] वह कुछ खाता ही नहीं है और उसको खाता नहीं है.
 नाश भी एक तरह का भोजन ही है.
 काल का जो ग्रास है, उसे ही तो नाश बोलते हैं.
 काल अपने प्रकाशक का नाश कैसे करेगा?
 यह तो अनाशी है.
 नाश तो इसे छूता ही नहीं है.
 अब आप थोड़ा इस बात पर ध्यान दें कि अप्रमेय क्या वस्तु हो सकती है?
 असल में अप्रमेय प्रमाता ही होता है.
 यदि प्रमाता से कोई अन्य पदार्थ होगा तो वह प्रमेय ही होगा.
 प्रमेय भावत्वेन हो अथवा अभावत्वेन हो, यदि हमसे अलगकोई दूसरी चीज होगी तो वह मालूम पड़ेगी.
 जो पदार्थ प्रमाण का विषय होगा, जिसकी प्रमा होगी, वह प्रमेय होगा.
 लेकिन हम हैं- यह सिद्ध करने के लिए कोई प्रमाण उपस्थित तो करे?
 अरे भाई, हम हैं, इसलिए तो प्रमाण की उपस्थिति मान रहे हैं.
 प्रमाण की उपस्थिति मानने वाला प्रमाण से पूर्व सिद्ध है.
 प्रमाण की प्रवृत्ति होने पर ही आपकी आँख काम करती है.
 आपका मन काम करता है; आपकी बुद्धि काम करती है.
 जब ये काम करना बंद कर देते हैं तो प्रमाण से पूर्व सिद्ध प्रमाता है कि नहीं?
 यदि कहो कि प्रमाण तो है ही नहीं, फिर प्रमाता क्यों?
 ठीक है.
 प्रमातृत्वहीन प्रमातापने से रहित प्रमाता का जो परमार्थ स्वरूप है, वही तो है वह.
 बृहदारण्यक उपनिषद् बोलता है कि- ‘ अप्रमेयं ध्रुवम् ’ [2] , ‘तान्तः प्रज्ञं न वहिष्प्रज्ञं नोभयतः प्रज्ञं, न प्रज्ञं न प्रज्ञानघनम्’ [3] अप्रमेय माने अवेद्य और अनाशी माने अपरोक्ष.
 जो कभी परोक्ष नहीं होगा तभी वह अनाशी होगा.
 अप्रमेय तब होगा जब वेद्य नहीं होगा.
 ‘अवेद्यत्वे सति अपरोक्षं स्वप्रकाशस्य लक्षणम् ’.
 स्व- प्रकाश आत्मा का लक्षण घटादि के समान वेद्य नहीं है तथा स्वर्गादि के समान परोक्ष भी नहीं है.
 घड़े से भी विलक्षण और स्वर्ग से भी विलक्षण स्वप्रकाश.
 वस्तु- प्रमाण के परतंत्र नहीं है कि अपने-आपको प्रमाण से सिद्ध किया जाय.
 इसलिए मेरे प्यारे भाई, तुम शोक और मोह क्यों कर रहे हो?
 अरे तुम युद्ध करो या न करो, इसमें मेरा कोई आग्रह नहीं है लेकिन तुमने युद्ध न करने का जो कारण बताया, वह बिलकुल गलत है.
 अगर मोह और शोक के कारण तुम स्वधर्म से निवृत्त हो रहे हो तो यह निवृत्ति का हेतु अयथार्थ है.
 इसलिए पूर्व प्रवृत्त जो स्वधर्मानुष्ठान है, धर्म-संरक्षण है, उसमें तुमको लग जाना चाहिए.
 ‘ युध्यस्व ’- यह कोई अपूर्व विधि नहीं है, पूर्व प्रवृत्ति का अनुवाद है.
 पहले तो तुम धनुष-बाण लेकर युद्ध के लिए यहाँ आये- ‘ धनुरुद्यम्य पाण्डवः ’ और अब ‘ विसृज्य सशरं चापम् ’- धनुष बाण उठाकर फेंक रहे हो, बड़ा गलत काम है यह तुम्हारा.
 यदि युद्ध न करना था तो पहले ही टल जाते.
 ऐसे तो महात्मा लोग शिखा-सूत्र के अध्यारोप का अपवाद करने के लिए तैयार रहते हैं.
 तुम्हारे धनुषबाण के अपवाद में भी क्या लगता है!
 लेकिन अब तुमको अपवाद ही लगेगा, कलंक ही लगेगा.
 अरे भाई, पहले तो तुमने मुझको भी इसमें डाला और यह कहकर की ईश्वर की प्रेरणा से ईश्वर के सारथ्य में मैं युद्ध करने के लिए चल रहा हूँ और अब पीठ दिखाते हो?
 ‘तस्माद्युध्यस्व भारत ’- इसलिए भारत, पूर्व-प्रवृत्त (प्रथम प्रवृत्त) जो युद्ध है, उसको कमजोर न करो, पूर्ण करो.
 अब देखो, यहाँ अद्वैत वेदान्त.
 एक तो यहाँ प्रत्यगात्मा का वर्णन है, इसलिए यह द्वैत, विशिष्टाद्वैत, द्वैताद्वैत, सबमें ठीक है.
 परंतु यहाँ जो एक बात कही हुई है- ‘ उभौ तौ न विजानीतः ’ यह क्या है?
 यह विज्ञानहीन अज्ञान है.
 कौन विज्ञानहीन है?
 ‘ य एनं हन्तारं वेत्ति, यश्च एनं हतं मन्यते’- वह है, जो इसको हनन क्रिया का कर्ता मानता है और हनन क्रिया का कर्म मानता है.
 मतलब यह कि अज्ञान के कारण ही वह अपने को कर्ता-भोक्ता मानता है ‘ हतम् ’ में तो भोक्ता निकल आया और ‘ हन्ति ’ में से कर्ता निकला.
 इसलिए जो अपने को कर्ता-भोक्ता मानता है वह अज्ञानी है.
 किंतु यदि ज्ञान हो जाय तो?
 कठोपनिषद् [2] में गीता सदृश वाक्य आया है और भगवान् कहते हैं कि- ‘य एनं वेत्ति हन्तारं यश्चैनं मन्यते हतम्.
 ’ इस पर उपर्युक्त श्रुति वाक्य पर पाठतः नहीं, अर्थतः ध्यान दो- ‘ हन्ता ते मन्यते हन्तु हतश्चेन् मन्यते हतम्.
 उभौ तौ न विजानीतो नायं हन्ति न हन्यते.
 ’ गीता में उपर्युक्त श्लोक को कहकर भगवान् ने श्रुति का बड़ा भारी आदर किया है.
 भगवान् का आशय यह है कि अरे अर्जुन!
 मैं ही ऐसा नहीं बोलता, श्रुति भी ऐसा बोलती है.
 अगर मुझे अपना सखा समझकर, फुफेरा भाई समझकर, बहनोई समझकर, मित्र समझकर भी मेरी बात पर तेरा आदर भाव न हो, तो लो, मैं साक्षात् श्रुति ही बोल देता हूँ.
 तात्पर्य यह कि अपने में जो कर्तापन और भोक्तापन है वह अज्ञान मूलक है.
 तो ज्ञानमूलक क्या है महाराज?
 वह यह है-
 यह ज्ञान-मूलक है- ‘ वेदाविनाशिनं नित्यम् .
 ’ यहाँवेद है, ज्ञान है और जहाँ ज्ञान हो गया, वहाँ हनन और घातन दोनों नहीं है.
 न हनन क्रिया का कर्तृत्व है और न हनन क्रिया का कारित्व है.
 जहाँ ज्ञान है वहाँ कर्ता-कारयिता दोनों नहीं हैं और जहाँ अज्ञान है वहीं कर्ता और भोक्ता हैं.
 कितनी अच्छी बात कह दी भगवान् ने.
 अरे भाई; इस समय असली दुश्मन तो तुम्हारा यह अज्ञान ही है.
 फिर बोले कि यह आत्मा कैसा है?
 ’ इसको कठोपनिषद् के इस मंत्र से मिला लो-
 देखो, कर्मकाण्ड पर भगवान् श्रीकृष्ण अपनी बहुत आस्था नहीं प्रकट करते.
 वे कहते हैं कि वह तो वेद का फल नहीं है, वेद का पेड़ है.
 उपर्युक्त मंत्र तथा श्लोक में जो नैरुक्तों का षड्भाव विकार है, उसका निषेध किया हुआ है.
 कोई चीज पहले ‘पैदा’ होती है, फिर ‘अस्ति’ के रूप में मालूम पड़ती है, फिर वह ‘बढ़ती’ है, ‘बदलती’ है, ‘अपक्षीण’ होती है और फिर नष्ट होती है.
 दुनिया में हर चीज के साथ ये छः बातें लगी हुई हैं और ये आत्माजी महाराज जो हैं, ये ‘न शाम्यति’ हैं.
 ‘आ-ईषदपि न शाम्यतीति-आत्मा’- जो कभी थोड़ा भी नहीं थकता उसका नाम आत्म है, जिसकी रोशनी कभी मन्द नहीं पड़ती.
 जाग्रत, स्वप्न, सुषुप्ति में कभी भी प्रकाश से थकता ही नहीं है.
 अध्यस्त बदल रहे हैं पर अधिष्ठान कभी कुछ वजन ही नहीं लेता.
 वह तत्वों को नचा रहा है.
 जैसे पंखा घूमने पर भी घिसता ही नहीं है ; क्योंकि चुम्बक के पत्ते घूमते हैं, पंखे नहीं घूमते.
 नहीं तो एक ही दिन में घिस जायँ.
 इसी का नाम माया है.
 मैंने अभी पढ़ा कि विलायत में एक लड़की दिन भर पढ़ाकर, ऑफिस में काम करके जब रात के दश बजे घर लौटी तब अपनी माँ से बोली कि माँ, अब मैं न कपड़े बदलूँगी, न जाय पीऊँगी और खाऊँगी.
 यह कहकर वह पलंग पर लेट गयी, तो माँ ने कहा कि अमुक आदमी का फोन आया है, वह तुझे बुलाता है.
 लड़की ने कहा कि अच्छा, उसका फोन है ; वह उठकर फोन पर गयी.
 वह लड़का उसका बड़ा प्रियतम व्यक्ति था ; उसने लड़की से कहा कि देखो, आज अमुक क्लब में हमलोगों के साथ-साथ नृत्य करना है.
 अब तो लड़की ने उठकर चाय पी, कपड़े बदले, नहाया-धोया, खाया-पीया और क्लब में चली गयी तथा रात भर उनके साथ नाचकर घर लौटी.
 अब बोलो, उस लड़की की वह थकान कहाँ गयी?
 असल में जिस काम में रुचि नहीं होती, उसी में थकान होती है.
 इसी तरह आत्मा कभी प्रकाशने से थकता नहीं है, कभी फुरने से थकता नहीं है.
 वह अध्यस्त से कभी भयभीत नहीं होता है.
 यदि कहो कि प्रपञ्च का भान ही न हो तब?
 अरे, राम-राम!
 भान नहीं हो तो तुम चेतन कैसे हो!
 भान ही तो आत्मा का लक्षण है.
 भान चाहे समाधि का हो, चाहे विक्षेप का हो ; भान के बिना चेतन कैसा?
 तुम यदि ऐसा कहते हो कि हमको प्रपञ्च का भान ही नहीं होता तो भाई, तुम्हें बड़ा वैराग्य है- यह बात हम मानते हैं, पर ऐसा भी मानते हैं कि तुम डरने वाले भी बहुत हो.
 ‘न जायते म्रियते वा कदाचित् ’- कदाचित् माने काल की दाल आत्मा में नहीं गलती.
 जन्म और मरण काल में होते हैं.
 जन्म और मरण का अधिकरण काल है.
 किन्तु काल का भी अधिकरण है आत्मा और अधिकरण भी विवर्ती अधिकरण है, वास्तविक नहीं.
 जन्म और मरण की प्राप्ति आत्मा में नहीं है.
 जन्म-मरण माने परिवर्तन की अवस्थाएँ.
 वे स्फुरण मात्र हैं.
 विषय में से स्फुरण होता है, यह चार्वाक का मत है, शून्य में से स्फुरण होता है- यह बौद्ध का मत है और विषय और स्फुरण दोनों सच्चे हैं, यह जैन का मत है.
 हमारे स्फुरण का जो अधिष्ठान है, वह सच्चा है, स्फुरण का विषय सच्चा है और स्फुरण तो अपना स्वभाव है.
 जब तक व्यक्ति का व्यक्तित्व है, उपाधि है, उपाधि-सापेक्ष स्फुरण है तब तक अधिष्ठान तो ज्यों का त्यों है.
 ‘नायं भूत्वा न भविता वा ’- यह पैदा होकर मरता नहीं है, भूत्वा-अभविता, भूत्वा-भविता-हो-होकर पैदा नहीं होता तथा हो-होकर मरता नहीं, यह दुनिया का लक्षण है.
 ‘ अजो नित्यः शाश्वतोऽयं पुराणः ’- यहाँ सबका सार एक जगह कर दिया है.
 अज है, ब्रह्मा है, नित्य है, शाश्वत है, पुराण है.
 जाग्रत, स्वप्न-सुषुप्ति-तुरीय ये सब आत्मबोध की पुरियाँ हैं.
 यह पुराण है, पुराना है.
 जो नवद्वार पुरियों (देहों) : को अलग-अलग सत्तास्फूर्ति देता है, उसका नाम पुराण है- ‘ पुराण ’.
 ‘नित्यः सर्वगतः स्थाणुः ’- जो ऐसा है, वही विलक्षण है.
 विसर्ग हो चाहे न हो, चाहे सर्वगत स्थाणु हो, चाहे असर्वगत स्थाणु हो, इससे कोई फर्क नहीं पड़ता.
 लेकिन यह किस प्रकार का सर्वगत है?
 लौह में अग्नि के समान सर्वगत है या घट में मृत्तिका के समान सर्वगत है?
 यह उपादानत्वेन सर्वगत है ; और वह भी विवर्ती सर्वगत है.
 एक महात्मा थे, वे गीता पढ़ रहे थे.
 किसी ने पूछा कि महाराज, अब आपको पढ़ने-लिखने की क्या जरूरत है?
 जब ग्रन्थि छूट गयी तो ग्रंथ की कोई जरूरत नहीं रही.
 आप निर्ग्रन्थ हैं.
 किताबें फेंक दीं आपने पानी में पिर यह क्या पढ़ रहे हैं?
 महात्मा बोले कि अरे भाई, मैं तो यह देख रहा हूँ कि इसमें मेरी क्या-क्या तारीफ लिखी है.
 मेरी ही तो तारीफ लिखी है इसमें!
 ‘ न हन्यते हन्यमाने शरीरे’- जो वह एक शरीर में रहता है और उसके शरीर की मृत्यु से उसकी मृत्यु की आशंका हो सकती है.
 परंतु ‘हन्यमाने शरीरे’- यह परमात्मा का वर्णन नहीं है, अपना ही वर्णन है क्योंकि परमात्मा को तो मृत्यु किसी कदर प्राप्त ही नहीं है.
 जो परमात्मा को मानेगा वह परमात्मा की मृत्यु को नहीं मानेगा.
 यह देखो कि आज परमात्मा है कि नहीं?
 ईश्वर कृपा से यदि आज नहीं है तो मुझको बड़ी-बड़ी बात बोलनी पड़ेगी- वह यही कि या तो ईश्वर पैदा होकर जय-जय सीताराम हो गया.
 लेकिन ऐसा नहीं है, परमात्मा है और आज है.
 आज है तो यहाँ है कि नहीं?
 यदि यह नहीं है तो कहाँ गया?
 जब वही सब बना है तब इसका लोप कैसे हो जायेगा?
 अरे!
 तो इसके अनुसार सब कुछ वही है कि नहीं है?
 जब वह यही है कि तब मैंने क्या अपराध किया है कि वह न बने ‘अहम् इदं सर्व वासुदेव एव.
 सकलमिदम् अहं च वासुदेवः’- इसके अनुसार भी सब कुछ वही है.
 अरे भाई, यदि उपासना करनी हो तो उसको अपने से जुदा मानकर सबमें देखो!
 यह उपासना की पद्धति हुई.
 किन्तु यदि उसके यथार्थ रूप को जानना है तो यह भी, वह भी, मैं भी, तुम भी- सब कुछ वही तो होगा!
 अरे, उसको तो सब बोलना भी गलत होगा ; वह तो अद्वितीय है, अनुपम है.
 अब देखो-
 भगवान् कहते हैं कि हे पार्थ ! ;   तुम जान लो कि यह आत्मा अविनाशी है, नित्य है, अज है, अद्वय है.
 तुम्हें पवित्रता की प्रार्थना है.
 ‘प’ माने पवित्र परमेश्वर तुम्हारा अर्थ है.
 तुम परमात्मा के अर्थी है, परमार्थ के खोजी हो.
 भला तुम्हारा पास मरने मारने का क्या संबंध?
 देखो यह प्रश्न नहीं है, आक्षेप है.
 ज्ञान मात्र से ही इसकी निवृत्ति हो जाती है.
 यहाँ जो वेद शब्द है उसका अर्थ ज्ञान है.
 अब कैसे छूटता है यह शरीर, इसको समझाने के लिए थोड़ा-हल्का बना दिया है भगवान् ने-
 जीव एक शरीर छोड़कर दूसरा शरीर ग्रहण करता है और वह शरीर का बदलाव वैसा ही है जैसा पुराना कपड़ा उतारकर नया कपड़ा पहनना है.
 पर कपड़ा उतारने पहनने में भी कभी-कभी तकलीफ होती है.
 उदाहरण के लिए एक बार तीन आदमी साथ-साथ कहीं जा रहे थे.
 तीनों ही कुर्ता पहने हुए थे.
 एक का कुर्ता बड़ा चुस्त था, फिट था, और उसका उससे मोह भी ज्यादा था.
 दूसरे का कुर्ता चुस्त तो था, फिट था, परंतु उसमें उसका कोई मोह नहीं था.
 तीसरा आदमी ऐसा था कि उसका कुर्ता भी ढीला था और उससे उसको मोह भी नहीं था.
 रास्ते में आये डाकू ; उन्होंने तीनों से कहा कि अपने-अपने कुर्ते निकाल दो.
 अब जिसका कुर्ता चुस्त था और जिससे उसका मोह था, वह तो रोये और बोले कि हाय-हाय हमारा कुर्ता! ;   उसको शरीर से कुर्ता निकालने में भी तकलीफ हो और कुर्ता छूटने की भी तकलीफ हो ; डबल तकलीफ हो गयी उसको.
 जिसको अपने कुर्ते से मोह नहीं था, उसको कुर्ता देने में तकलीफ तो होती थी मगर मन में मोह न होने के कारण कुर्ता निकालने में कोई तकलीफ नहीं थी, लेकिन जिसका कुर्ता ढीला ढाला था और मोह भी नहीं था उसने तो फट से उतारा और डाकुओं से कह दिया कि ले लो!
 इसी तरह आप ‘वासांसि जीर्णानि यथा विहाय ’ इसको देखो!
 अरे यह शरीर कपड़ा ही तो है.
 पति-पत्नी आदि भी कपड़ा ही हैं.
 वामवर्त होने से पत्नी को वस्त्र ही बोलते हैं.
 पति भी कामावर्त होने से वस्त्र ही है.
 इसी प्रकार पुत्र, पिता, माता, मित्र, सगे संबंधी ये सब भी वस्त्र ही हैं.
 जीर्ण माने बढ़ा नहीं होता.
 उपादान में जो सामर्थ्य है- वासना- सामर्थ्य, कर्म-सामर्थ्य, निर्माता के संकल्पसामर्थ्य, उनका क्षीण होना ही शरीर का जीर्ण होना है.
 प्रारब्ध- कर्म का क्षीण होना, वासना का क्षीण होना ही शरीर का क्षीण होना, शरीरगत शक्ति का क्षीण होना ही शरीर का क्षीण होना है.
 जीर्ण का अर्थ सफेद बालवाला होना नहीं है.
 कहीं-कहीं तो काले बालवाले एकदम उत्साह हीन मुर्दे की तरह होते हैं और सफेद बालवालों में बड़ा उत्साह होता है- वे दिन भर काम करते रहते हैं और उनको थकान ही नहीं होती और काले बालों वाले जवान थोड़ा काम करने पर ही थक जाते हैं.
 इसलिए जवानी का उम्र से ज्यादा संबंध नहीं है.
 जवान वह है, जिसको मन में आशा है, उत्साह है तथा दृढ़ता है.
 उत्साह स्थायी भाव होने पर वीर रस का अनुभव होने लगता है.
 मैंने कभी पढ़ा था कि एक व्यक्ति का पाँव टूट गया था और वह बैसाखी पर चलता था.
 एक दिन खाट बिछाकर सोया हुआ था ; पास में ही उसकी गाय बँधी हुई थी.
 वह छटपटायी और खूँटे के चारो ओर घूमने लगी.
 उस आदमी ने देखा कि एक साँप फन उठाकर फुफकारता हुआ गाय के ऊपर लपक रहा है और गाय अपने को बचाने के लिए खूँटे के चारों ओर दौड़ रही है.
 अब उस आदमी ने बैसाखी उठायी और साँप को मारने के लिए दौड़ा.
 साँप भागा और वह आदमी दो फर्लांग तक उसको खदेड़कर ले गया.
 साँप भाग तो गया, लेकिन उसकी बैसाखी उसी दिन से छूट गयी.
 अब कोई कहते हैं कि उस आदमी ने गाय माता की रक्षा की, जिससे धर्म हुआ और उस धर्म ने उसका प्रारब्ध ही बदल दिया.
 कोई कहते हैं कि नहीं उसके मन में परमेश्वर की जो शक्ति है, वह उत्साह के वेग के साथ उठी और उसकी आत्मशक्ति का जागरण हो गया.
 शैव-सिद्धांत यही है.
 कश्मीरी शैवों के कथानुसार ऐसे अवसर पर वेग का उदय होता है.
 यदि उत्साह आ जाये तो बूढ़ा भी जवान् हो जाता है.
 हमारी जीर्णता यही है कि हम उत्साह हीन हो गये.
 यहाँ के महात्माओं को तो मालूम नहीं होगा, आजकल शहरों में छोटे-छोटे बच्चे भी यह गाते फिरते हैं-
 ऐसे बेदिल लोग तो मरर जाँय तभी अच्छा है!
 उनका जिन्दा रहना संसार के लिए उपयोगी नहीं है.
 ये भू-भारभूत ही हैं.
 ‘ नवानि गृह्याति नरोऽपराणि ’- मनुष्य दूसरा कपड़ा पहनता है तो खुश होता है.
 हमलोगों को बचपन में जिस दिन नया कपड़ा मिलता था, (हमेशा नहीं मिलता था, कभी-कभी ही मिलता था) तो बहुत खुश होते थे.
 इसी तरह छोड़ो इस जीर्ण शरीर को.
 शीर्यते- यह जो अपने आप ही सड़ रहा है, इसे उतारकर फेंक दो.
 यदि घर में दही-दूध सड़ जाय, दाल-चावल सड़ जाय, कपड़ा सड़ जाय, दुर्गन्ध आने लगे तो उसको रखोगे क्या?
 ऐसा ही तो है यह ‘जीर्ण शरीर.
 ’ इसको छोड़ देने पर ‘ अन्यानि संयाति नवानि देही ’- दूसरे नये-नये शरीर मिल जाते हैं.
 यह आत्मा है, ‘आप्नोति इति आत्मा .
 ’ जो जाग्रत- अवस्था में इन्द्रियों के द्वारा विषयों को प्राप्त करता है, उसका नाम आत्मा है; जो ‘आदत्ते, आप्नोति वा इति आत्मा.
 ’ ये आत्मदेव कैसे हैं?
 ‘नैनं छिन्दन्ति शस्त्राणि ’- इस आत्मा को कोई भी पार्थिव अस्त्र-शस्त्र काट नहीं सकते ; वे अस्त्र-शस्त्र चाहे लौह के बने हों या पीतल के बने हों और शंसन करते हों- सबका गला काटते हों!
 देखो, जैसे सेशन जज फाँसी की सजा देता है वैसे ही शंसन का अर्थ गला घोटना या गला काटना है, मतलब यह है कि जिस विकार से अस्त्र-शस्त्र बने होते हैं, उन विकारों से यह रहित है, माने पाञ्चभौतिक पदार्थों में आत्मा को हानि पहुँचाने की सामर्थ्य नहीं है.
 ‘नैनं दहति पावकः ’- आग्नेय अस्त्र भी- जैसे बमगोले, राकेट आदि आत्मा को जला नहीं सकते.
 इसी तरह ‘ न चैनं क्लेदयन्त्यापः ’- पानी भी उसे गला नहीं सकता.
 कोई ऐसी गैस नहीं जो उसके ऊपर डाल दी जाय और वह गल जाय ; तेजाब से भी वह मरने वाला नहीं है.
 ‘ न शोषयति मारुतः’- यदि ऐसी वायु चले, ऐसा विषाक्त वातावरण बना दिया जाय कि वह सूख जाय, यह कभी सम्भव नहीं है.
 मतलब यह कि अग्नि, जल, वायु आदि किसी में भी इसको मारने की सामर्थ्य नहीं है.
 यह तो हुई मारने वाले पदार्थों की असमर्थता.
 उसके बाद वाले श्लोक में कहते हैं कि आत्मा में मरने की भी योग्यता नहीं है.
 वह अनन्त है.
 ‘ अच्छेद्योऽयम् ’- यह अच्छेद्य है.
 इसमें छेदक-छेद्यता का निषेध है.
 यह छेदक-छेद्य दोनों का विवेक है.
 ‘ अदाह्योऽयमक्लेद्योऽशोष्य एव च’- यह जल नहीं सकता, गल नहीं सकता और सूख नहीं सकता.
 यह ‘नित्यः सर्वगतः ’ है.
 यह ‘नित्य’ है माने कालपरिच्छिन्न नहीं है.
 यह सर्वगत है- माने देश-परिच्छिन्न नहीं है.
 ‘स्थाणु’ है माने परिवर्तन-शील पदार्थ नहीं है और ‘ अचलः ’ है, माने इसमें गगमनागमन भी नहीं है.
 फिर यह कैसा है?
 यह है ‘ सनातनः ’ सनातन है ; सनातन माने ‘ सदा भवः सनातनः .
 परंतु यह आत्मा ‘अस्ति’- क्रियापद का विषय नहीं है.
 ठीक है ‘अस्ति’ के विषय और ‘अस्ति’ क्रियापद दोनों का आश्रय है, अधिष्ठान है- यह तो बोल सकते हैं ; उपलब्धि की प्रक्रिया यह है कि जो विषय बान हो रहा है, उसको छोड़कर अस्ति क्रिया में आ जाओ.
 अस्ति-मात्र में प्रतिष्ठित हो जाओ तब अस्मिता अनुगत समाधि हो जायेगी, फिर विवेक-ख्याति के द्वारा उस अस्मिता को भी छोड़ दो.
 तब तुम स्वरूप में बैठ जाओगी.
 परंतु स्वरूप में बैठने पर भी यदि अपनी अद्वितीयता का ज्ञान नहीं हुआ तो ‘वेदान्त’ चरितार्थ नहीं होगा.
 भले ही असम्प्रज्ञात समाधि हो, प्रपञ्च का भान न हो, परंतु यदि अपनी अद्वितीयता का बोध नहीं है तब तो काम नहीं बना.
 अब देखो भगवान् आगे क्या बोलते हैं?
 यहाँ एक उपक्रम का उपसंहार हो रहा है.
 यह उपक्रम ‘ अशोच्यानन्वशोचस्त्वम् ’ से प्रारम्भ हुआ था.
 आगे बात बढ़ाने का उपक्रम (प्रारम्भ) किया गया था तो उसका उपसंहार करते हुए कहते हैं कि- ‘ नानुशोचितुमर्हसि ’ अर्थात् अर्जुन!
 तुम अनुशोच मत करो.
 अनुशोच का मतलब यह होता है कि एक तो हम अपने आप ही रोने लगते हैं और एक दूसरे को रोते देखकर रोने लगते हैं.
 असल में दुनिया के लोग जो रोते हैं, वे अपनी ओर से नहीं रोते, दूसरों को रोता देख-देखकर होते हैं.
 उन्होंने दूसरों को रोता देख-देखकर यह सीख लिया है कि ऐसे मौकों पर रोना चाहिए.
 पंजाब की ओर से दिल्ली जब रोने वाली स्त्रियाँ आती हैं, वे सब छाती पीट-पीटकर रोती हैं.
 मुझे एक सज्जन बता रहे थे कि एक नयी बहू आयी थी ; लोग उसको मातम पुर्सी पर ले गये.
 उस बेचारी को मालूम नहीं था कि मातमपुर्सी में क्या होता है?
 उसने देखा कोई स्त्री जाँघ पीटती है, कोई छाती पीटती है, और कोई हाय-हाय करती है, तो उनकी देखा-देखा वह भी छाती पीटने लगी, जाँघ पीटने लगी और हाय-हाय करने लगी.
 वह बेचारी जब घर लौटी तो घायल हो गयी थी, उसकी जाँघ भी घायल, छाती भी घायल ; उसने अपने आपको पीट-पीटकर घायल कर लिया था ; तो सास ने पूछा कि बहू यह क्या किया तुमने?
 बहू बोली कि देखा-देखी छाती-जाँघ पीटने से ऐसा हो गया ; सास बोली कि अरी बहू, छाती, जाँघ ऐसे पीटी जाती है कि चोट न लगे और आवाज खूब हो!
 इसी तरह लोग सोचते हैं कि ऐसे मौके पर हमारी दादीजी रोती थीं, माताजी रोती थीं, बाप दादा रोते थे ; इसलिए यदि हम नहीं रोयेंगे तो लोग क्या कहेंगे?
 मैं यह मजाक के लिए नहीं बोल रहा हूँ.
 एक वृद्धा माता, जो मेरी भक्त हैं, मुझे बता रही थीं कि उनको कुछ लोग किसी की मातमपुर्सी में ले गये थे ; उन दिनों मैं नयी-नयी ब्याह कर आयी थी ; इसलिए मुझे पता नहीं था कि कैसे क्या होता है?
 जब सब रोने लगे तो चाहने पर भी मेरी आँखों में आँसू नहीं आये ; मुझे बड़ी शर्म आयी.
 फिर मैंने अपनी नानी, अपने माता-पिता की मृत्यु का स्मरण किया.
 तब भी रोना नहीं आया बल्कि हँसी आने लगी.
 तो यह है कि दूसरों को रोते देखकर रोने की नकल करना.
 ऐसे मौकों पर लोग देखते हैं कि जब सबलोग रोते हैं तब हमलोग क्यों न रोयें!
 इसी का नाम अनुशोक होता है.
 अनुशोक करना माने नकल करना.
 अनुशोक, शोक नहीं होता.
 ‘ अव्यक्तोऽयम् ’- इसमें जो ‘अव्यक्त’ शब्द है, उसका क्या अर्थ है?
 ‘केनापि प्रमाणेन न व्यज्यते इति अव्यक्तः.
 ’ गीता में अव्यक्त शब्द का प्रयोग आत्मा के लिए भी है, प्रकृति के लिए भी है, परमात्मा के लिए भी है और जीव के लिए भी है और जीव के लिए भी है.
 प्रकृति में प्रमाणवृत्ति लीन हो जाती है, इसलिए वह अव्यक्त है, अप्रमेय है.
 ईश्वर और आत्मा प्रमाण के मूल में बैठे हुए हैं.
 इसलिए प्रमाण अपनी जड़ को कैसे देखे?
 ‘बाप को जन्म क्या जाने पूत!’ प्रमाण कैसे अपनी आत्मा को देखेगा?
 परमेश्वर इतना बड़ा है कि वहाँ तक आँख ही नहीं पहुँचती है.
 यदि प्रमाण से परमेश्वर नहीं दिखता तो बुद्धि से कुछ सोचो-विचारो.
 अर्थापत्ति करो अथवा अनुपपत्ति करो.
 बोले कि कैसे करें?
 वह तो अचिन्त्य है- ‘ अचिन्त्योऽयम् .
 ’ चिन्तन की तो वहाँ गति हीह नहीं है.
 अच्छा तो कुछ गलाओ; कुछ पचाओ.
 कैसे गलायें-पकायें?
 वह तो अविकार्य है.
 हम अपने घर में कोई बीज न हो तो पैदा कर लेते हैं, बना लेते हैं, नहीं तो धार भी ले आते हैं.
 अपने घर में धान की खेती कर लें तो चावल पैदा हो जाता है और अपने घर में न हो तो दूसरे के घर से खरीद कर ले आते हैं, उधार ले आते हैं.
 बीज गंदा हो तो उसका संस्कार कर लेते हैं.
 कच्चा हो तो पका लेते हैं.
 इस प्रकार जितने भी पदार्थ हैं वे उत्पाद्य, संस्कार्य, आहार्य और विकार्य होते हैं.
 पर ये आत्मदेव तो ऐसे हैं कि न इनको पैदा करना है, न किसी से उधार लेना है, न इनमें कोई मैल लगी है कि इनका संस्कार कर लें और न ये कच्चे हैं कि इनको पका लें.
 ‘ अविकार्योऽयमुच्यते ’- ये तो अविकार्य हैं, कोई विकार इनमें होता ही नहीं है.
 न प्राकृत-विकार, न बौद्ध विकार, न मानस-विकार, न प्राण-विकार और शरीर-विकार.
 विकार तो इन तक पहुँचता ही नहीं है.
 ‘ ज्ञात्वा, कृत्वा, प्राप्य- नानुशोचितुमर्हसि ’ माने पहले जानो, फिर करो, फिर पाओ, फिर शोक नहीं करना- ऐसा नहीं है.
 ‘ विदित्वा ’ और ‘ नानुशोचितुमर्हसि ’ माने जानना और शोक रहित होना- ये दोनों युगपत् हैं.
 जानना और जानने मात्र से ही शोक रहित हो जाना- यही परा विद्या और अपरा विद्या का फर्क है.
 धर्म अपरा विद्या है.
 अपरा विद्या वह होती है, जो अनुष्ठान-सापेक्ष होती है.
 पहले यज्ञ को जानो, फिर करो, फिर उसका फल पाओ; उपासना को जानो, करो और उसका फल पाओ.
 योगाभ्यास से जानो, करो और उसका फल पाओ.
 ये सब अपरा विद्या के अंतर्गत हैं और फिर परा विद्या कौन सी होती है?
 चारों वेद पढ़ लो; लेकिन अनुष्ठान के बिना सफल नहीं होगा ; परंतु ब्रह्मविद्या केवल ज्ञानमात्र से ही चरितार्थ हो जाती है.
 इसलिए इसका नाम परा विद्या है.
 यह अपरा नहीं है, यह किसी के पहले नहीं है.
 यह परा विद्या है माने चरमा विद्या है.
 इसके बाद कुछ नहीं, कोई कर्तव्य नहीं यह जाता.
 इसके बाद कुछ लक्ष्य नहीं, वेद्य नहीं रहता, क्षत्रिय लक्षित-लक्ष्य हो जाता है और इस विद्या को प्राप्त करके कर्मी-धर्मी भी कृतकृत्य हो जाते हैं.
 उसके लिए कोई कर्तव्य शेष नहीं रह जाता.
 ऐसी यह विद्या है- ‘तस्मादेवं विदित्वैनं नानुशोचितुमर्हसि.
 ’ इसीलिए अर्जुन छोड़ दो शोक को.
 शोक मोहमूलक है, जो वेदन से दूरर रहो जायेगा.
 शोक तो चर्वित-चर्वण है, पिष्ट-पेषण है.
 जब मोह ही दूर हो गया तो शोक कहाँ से रहेगा?
 यहाँ अव्यक्त शब्द का अर्थ है प्रधान प्रकृति.
 और-
 यहाँ अव्यक्त शब्द का अरथ है परमात्मा और- ‘ अव्यक्तोऽयमचिन्त्योऽयम् ’ यह है प्रत्यगात्मा.
 एक ही शब्द के द्वारा जब तीन पदार्थों का निरूपण किया जा रहा है तो एक अर्थ वास्तविक होगा, बाकी सब बाधित होंगे.
 यही परमगति है, यही ‘अक्षरात्परतः परः ’ है.
 अव्यक्त माने ‘न व्ययते.
 ’ वह व्यक्तित्व को प्राप्त नहीं होता, परिच्छिन्न नहीं होता, दृश्य नहीं होता.
 सहज स्वभाव उसका यही है.
 यह चिन्तन का विषय नहीं, बुद्धि का विषय नहीं.
 ‘स्वभाव से परिणामी नहीं है- ‘यह अव्यक्त में कहा और बुद्धि का विषय नहीं है’- ‘ अचिन्त्य ’ में कहा.
 कोई प्रयत्न से भी अपना विचार उत्पन्न करना चाहे तो वेद्य भी नहीं हो सकता- ‘ अविकार्योऽयमुच्यते  ; ’ यह स्वाभाविक परिणाम, बुद्धि-विषयक परिणाम और प्रयत्नकृत परिणाम- तीनों से निराला है.
 कौन?
 यह उनको स्वीकार नहीं है.
 दूसरे शब्दों में ब्रह्म से अभिन्न है जीवात्मा- यह तो उनको स्वीकार नहीं है.
 दूसरे शब्दों में ब्रह्म से अभिन्न है जीवात्मा- यह तो उनको स्वीकार है, मान्य है, पर आत्मा से अभिन्न है ब्रह्म- यह उनको मान्य नहीं है.
 यह केवल विवेक करने के लिए है.
 इसमें कौन गलत है और कौन सही, यह तो आप निर्णय कीजिए.
 आर जज हैं, हम तो केवल विवरण, केवल खुलासा कर देते हैं.
 इसलिए आप इसको जान लीजिए.
 खुद तो आप रोइये मत, दूसरे हजार आदमी रो रहे हों तो उनके पीछे मत लगिये.
 अकेले मत रोओ, दूसरों के साथ लगकर मत रोओ.
 रोना तुम्हारा स्वभाव नहीं है.
 अब बोले कि भाई, कई लोग ऐसे होते हैं, जिनके मन में यह बात नहीं बैठती और वे रोते रहते हैं.
 ठीक है, अगर आप ऐसा मानते हैं तो ऐसा ही सही.
 लेकिन परिणाम यही निकलेगा कि शोक मत करो!
 यह आत्मा पञ्चभूतों में तो पैदा हो जाता है और मरकर पञ्चभूतों में चला जाता है.
 कई लोग पञ्चभूत नहीं मानते हैं, चार भूत ही मानते हैं.
 जहाँ पञ्च होगा वहाँ पञ्च का फैसला ठीक होगा.
 लेकिन जहाँ पञ्च नहीं चार ही होंगे वहाँ तो वे बेचारे ही होंगे.
 बेचारे माने जो चारू बात बोले.
 चाहे तो इनको बौद्ध मानो, क्योंकि विज्ञान ही उनकी आत्मा है और उस विज्ञान का क्षण-क्षण में उत्पत्ति और विनाश होता है.
 उनकी दृष्टि में जैसे पानी का झरना हमेशा बहता रहता है, दीये की लौ हमेशा जलती बुझती रहती है और कल हमेशा घटता-बढ़ता रहता हैह वैसे ही आत्मा नित्य पैदा हो र हा है और नित्य मर रहा है.
 अगर इस सिद्धांत को मान भी लें तो कोई बात नहीं.
 हमारी दृष्टि ऐसी है कि हमें आस्तिक-नास्तिक सभी को अपनी जेब में समेटना पड़ता है.
 हमसे जो प्रेम करतेहैं वे चाहे पूँजीपति हों, चाहे कम्युनिस्ट हों, हम दोनों को गले से लगाते हैं.
 उनके सिद्धांत से हमारा क्या मतलब!
 उनके विचार को कोई दबाना थोड़े ही है.
 वह तो पंथाई लोगों का काम है, जो पीठाचार्य हैं, पीठाधिपति हैं; एक-एक पीठ लेकर बैठे हैं कि बस इतने में ही हमारा मत है.
 उन लोगो का ख्याल है कि हमारा पीठ ठीक है, तुम्हारा पीठ ठीक नहीं है.
 लेकिन हमारे लिए तो सब पीठ ठीक हैं और सब गलत भी हैं.
 ब्रह्म से इन पीठों का क्या संबंध?
 पीठ माने पीढ़ा भी होता है ; पीढ़े को, चौकी को पीठ कहते हैं.
 उस पर कोई खड़ाऊँ रखते हैं, कोई देवता रखते हैं.
 ऐसे पीठ ब्रह्म में बहुत से बनाये जा सकते हैं, पर अधिष्ठान ब्रह्म में ये पीठ-वीठ कुछ होते नहीं हैं.
 न चर्म पीठ है, न तन पीठ है, न योनि पीठ है, न शिर पीठ है, न हस्त पीठ है- कोई पीठ नहीं है.
 भगवान् अर्जुन से कहते हैं कि महाबाहो!
 बड़ा भारी हाथ है तुम्हारा.
 इसलिए तुम ‘ नानुशोचितुमर्हसि ’.
 इतने बड़े होकर छोटी-मोटी बातों के लिए चिन्ता मत करो.
 कहाँ तो अद्वितीय ब्रह्म, जिसमें द्वैत का कोई ठौर-ठिकाना ही नहीं है.
 कहाँ है उसमें द्वैत?
 ‘अधिष्ठाननिष्ठात्यन्ताभावप्र्रतियोगित्वं मिथ्यात्वम्’- अपने अधिष्ठान में रहने वाले अभाव का, अत्यन्ताभावका, जो प्रतियोगी है, उसको मिथ्या कहते हैं.
 इसलिए उलके लिए क्या शोक करना?
 अरे जो पैदा होता है, वह मरता है और जो मरता है वह जिन्दा होता है.
 अब तक कितने मरे, कितने जिन्दा हुए- इसका कुछ ठिकाना है?
 देखो, हमारे एक बड़े ही आदरणीय शंकराचार्य थे.
 वे कहते थे कि हम जो यह सिंहासन पर बैठते हैं, छत्र-चँवर लगाते हैं, इसमें हमारा कोई प्रेम, कोई रुचि थोड़े ही है.
 अरे, जैसे रोज हमको मजबूर होकर शौचालय में जाना पड़ता है, वैसे ही हमारी विवशता है कि हमको आठ घंटे बिना लघुशंका किये, बिना शौच गये, लोगों के बीच में पीठ पर आसन बाँधकर, रीढ़ सीधी करके बैठना पड़ता है.
 जैसे हमारा आधा घंटा शौचालय में जाता है, वैसे ही आठ घंटे इस पीठ पर जाते हैं.
 यह उनके मुँह कीबात है, जिसे मैंने अपने कानों से सुना है.
 इसलिए आपलोग ललचना मत किसी पीठ या आसन, पीढ़ा पर बैठने के लिए.
 आपका आसन तो इतना बड़ा है कि आपमें सब समा जाता है.
 आपको अपने ऊपर रख सके- ऐसा कोई आसन नहीं है.
 आपमें ही सब आते-जाते, उठते-बैठते, गिरते-पड़ते रहते हैं.
 यह अपरिहार्य अर्थ है.
 इसमें मरना और जन्मना अनिवार्य है, यह शोक करने की वस्तु नहीं है.
 सच पूछो तो प्राणियों की परिस्थिति यह है-
 यहाँ अव्यक्त का अर्थ प्रकृति है.
 अभी पहले आत्मा के लिए आया है- ‘ अव्यक्तोऽयमचिन्त्योऽयम् ’ लेकिन यहाँ ‘ अव्यक्तादीनि भूतानि ’ में प्रकृति के अर्थ में है.
 यदि इन प्राणी- शरीरों को कार्य- कारण संघात्मक मान लिया जाए कि न तो ये क्षण-क्षण में उत्पन्न नष्ट होने वाले कार्य हैं और न कारणातीत हैं- ये तो कार्यकारण के संघात हैं, तो ठीक है.
 इनका आदि अव्यक्त है, इनका अन्त और बीच हुए व्यक्त.
 ऐसे समझो कि सुषुप्ति है आदि और सुषुप्ति है अन्त तथा बीच में आ गया स्वप्न.
 इन शरीरों की यही हालत है.
 न पहले शरीर था, न बाद में शरीर रहेगा, यह बीच में स्वप्नवत् उदित हो गया है-
 अरे, स्वप्न खड़ा हुआ है तो स्वप्न मिट भी जायेगा.
 ‘तत्र का परिदेवना ’- क्यों हाय-हाय करते हो कि हमारा सपना मिट गया.
 वह तो एक मनोराज्य स्वप्न में जुड़ गया था.
 एक मालिक ने कहा कि इसने हमारा एक घड़ा तेल नष्ट कर दिया.
 उसने कहा कि तुम्हारा तो एक घड़ा तेल नष्ट हुआ, हमारी तो बनी-बनायी सारी गृहस्थी का ही लोप हो गया- बेटा गया, बेटी गयी, पत्नी गयी, मकान गया, घोड़ा गया, गाय गयी.
 तो ‘मालूम पड़ता है’ और ‘मालूम पड़ना मिट जाता है’- इसके सिवाय दुनिया और कुछ नहीं है.
 ‘ तत्र का परिदेवना’- तब काहे को कल्पना करते हो?
 काहे को कलप रहे हो, रो रहे हो कि हमारा यह छूट गया, हमारा वह छूट गया?
 दूध के दाँत टूट गये, पहले दाढ़ी-वाढ़ी नहीं थी वह उग आयी.
 अब तो उसको लम्बी करके दिखाते हैं कि क्या समझते हो, क्या ऐसे ही बढ़ी है यह!
 हमने क्या धूप में सफेद की है!
 इस तरह अपनी लम्बी और सफेद दाढ़ी दिखाकर लोग डराते हैं लेकिन यह सब रहने वाली नहीं है, ना तो दाढ़ी रहेगी और न दाढ़ा रहेगा.
 न जवानी रहेगी, न बुढ़ापा रहेगा.
 यह सब जाने वाला है.
 इसके लिए रोने की कोई जरूरत नहीं है.
 जो जाय उसको जाने दो और जो आने वाला है उसको आने दो.
 कल यहाँ पंडितजी ने वेद का एक मंत्र बोला था- ‘स्वस्ति पन्थामनुचरेम् ’ इसका अर्थ है आओ हम मंगलमय मार्ग में विचरण करें ‘ सूर्याचन्द्रमसाविव ’ जैसे सूर्य, चंद्रमा प्रकाश देते हुए विचरण करते हैं, वैसे ही आओ हम विचरें!
 ‘उसी मंत्र का अगला भाग यह है कि ‘पुनर्ददताघ्नता जानता संयमेमहि’ [1] हम लोगों को पहचानें, ज्ञानियों में रहें, दानियों में रहें, अहिंसकों में रहें.
 अब आओ, यह देखें कि उसको देखते हैं कैसे हैं?
 ‘आश्चर्यवत् पश्यति कश्चिदेनम् ’ जहाँ द्रष्टा, दर्शन, दृश्य की त्रिपुटी ही नहीं है, वहाँ होता है- ‘दर्शन.
 ’ आश्चर्य है, वह जादू का खेल है- ‘खोल दो पलक देख लो खलक, पलक में खलक’ देखने वाला अलग नहीं है, देखा जाने वाला अलग नहीं है, उसको देखने वाली कोई इन्द्रिय अभी तक पैदा ही नहीं हुई, फिर भी देखो चमत्कार, करो नमस्कार!
 इस चमत्कार को कि द्रष्टा अलग नहीं, दृश्य अलग नहीं, दर्शन अलग नहीं, फिर भी आश्चर्य है कि दर्शन हो रहा है ; ‘आश्चर्यवद्वदति तथैव चान्यः ’ जहाँ कभी वाणी पहुँची नहीं वहाँ वह वर्णन करती है.
 देखें, किसी गाँव में एक सज्जन आये और बोले हम रेलगाड़ी की यात्रा करके आये हैं, वह बहुत बढ़िया होती है.
 बोले कि बड़े-बड़े डिब्बे होते हैं उसमें.
 इंजन होता है ; वह चलती है और धुँआ फेंकती है.
 सुनने वालों में एक सज्जन देखे हुए थे उसको, पूछा कि सुनते हैं तीन क्लास होते हैं.
 हाँ, होते हैं तीन क्लास.
 सुनते हैं कि किराया भी कुछ कम-ज्यादा देना पड़ता है.
 फिर जो ज्यादा किराया देते हैं, वे जल्दी पहुँचते होंगे?
 हाँ, वह तो है ही.
 इस प्रकार उसका वर्णन कैसे करेगी, जिस वाणी ने कभी कुछ देखा ही नहीं है, ‘यतो वाचो निवर्तन्ते अप्राप्य मनसा सह’ [1] .
 हिजड़े मन को लेकर वाणी देवी मिलने चली थीं महात्मा ब्रह्मजी से.
 वह बीच ही में से लौट आयीं और बड़ा ढोंग करके बोली कि महाराज, हमने देखा है.
 ‘न (तत्र) वाग् गच्छति नो मनः, न विद्य विजानीमः ’ [2] यदि देखा है तो कैसे हैं ब्रह्म?
 ऐसे हैं ब्रह्म कि बिना आँख के देखते हैं, बिना वाणी के बोलते हैं, बिना कान के सुनते हैं.
 अरे, परमात्मा की जो स्थिति है, वही स्थिति आपकी है.
 जैसे ब्रह्म बिना आँख के देखता है बिना कान के सुनता है, वैसे ही आप भी बिना आँख के ब्रह्म को देखते हैं, बिना कान के ब्रह्म को सुन रहे हैं, मतलब यह कि कान का निषेध करके, आँख निषेध करके, बुद्धि का निषेध करके ‘न विद्यो न विजानीमः’ केवल नेति- नेति से आत्मा का साक्षात्कार हो जाता है.
 ये सारी श्रुतियाँ पदार्थ का समर्थन करती हैं.
 इति माने क्या?
 इति माने यह, इति माने स्वर्ग, इति माने नरक, इति माने मर्त्यलोक , इति माने ब्रह्म, इति माने विष्णु, इति माने रुद्र, इति माने कार्य इति माने कारण.
 नेति माने वह सब कुछ नहीं.
 इति पदार्थ का समर्पण करने के ले सारे वदे, सारे शास्त्र, सारे पदार्थ इति पद का अर्थ करते हैं और उपनिषद् ‘न’ पद का समर्पण करता है.
 उपनिषद् का केवल ‘न’ पदार्थ में अभिप्राय है और बाकी सब शास्त्रों का ‘इति’ पदार्थ में अभिप्राय है, बस आप इसी से गिन लो, नेति-नेति.
 सुन-सुनकर भी क्या हुआ?
 ‘ श्रुत्वापि यता कश्चित् घटं श्रुत्वा घटं’ तथा ‘कश्चिद् ब्रह्म श्रुत्वा ब्रह्म न वेद घटवत्.
 ’ जैसे कोई घड़े की बात सुनकर घड़े को जान लेता है, स्वर्ग की बात सुनकर स्वर्ग को जान लेता है, वैसे ही ब्रह्म की बात सुनकर उसको घड़े या स्वर्ग की तरह प्रत्यक्ष या परोक्ष रूप में नहीं जानता है.
 फिर कैसे जानता है?
 ‘आत्मत्वात्.
 ’ वह आत्मा है, इसलिए डरना मत उससे.
 भगवान् स्वयं कहते हैं कि ‘कश्चिन्मां वेत्ति तत्वतः .
 ’ मेरा ज्ञान ‘नामतः’ ‘रुपतः’ नहीं होता, ‘तत्वतः’ ज्ञान होता है.
 यह भी भगवान् का ही कथन है कि ‘यावान्यचास्मि तत्वतः ततो मां तत्वतो ज्ञात्वा विशते तदनन्तरम् .
 ’ [4] इस प्रकार ब्रह्म का ज्ञान नामरूपत्वेन नहीं होता, तत्वतया प्रत्यक्- चैतन्याभेदेन ब्रह्म का ज्ञान होता है.
 ब्रह्मज्ञान की यह प्रक्रिया अन्य ज्ञानों से अलग है.
 रोशनी में घड़े का ज्ञान लेता है और बिना रोशनी के आँख का ज्ञान होता है और बिना आँख के मन का ज्ञान होता है और बिना मनके द्रष्टा का ज्ञान होता है और द्रष्टा के साथ अगर कुछ जुड़ा हुआ है तो उसको वेद भगवान् उठाकर फेंक देते हैं और द्रष्टा को अद्वितीय ब्रह्म कर देते हैं.
 भगवान् ने अपनी ‘ अशोच्यानन्वशोचस्त्वं ’- इस पहली बात को पकड़ लिया है और उसी को दुहरा रहे हैं.
 यह अभ्यास है गीता में.
 अभ्यास से तात्पर्य का निश्चय होता है.
 बारम्बार कोई बात दुहराई जाये तो समझ लो कि वक्ता का इसमें बड़ा आग्रह है.
 इसी कारण गीता का आग्रह इसमें है कि बाबा- ‘अथ चैनं नित्यजातं नित्यं वा मन्तसे मृतम्.
 ’ अर्थात् आत्मा को चाहे नित्य अविनाशी मानो, चाहे ब्रह्म मानो, लेकिन एक बात जरूर है कि रोओ मत.
 हम तुम्हें रोते नहीं देखना चाहते.
 चाहे ईश्वर के बनाये बाप को छोड़ दो और बाप द्वारा व्याही हुई पत्नी को छोड़ दो, अपने पैदा किये हुए बेटे को छोड़ दो, अपने बनाये हुए घर को छोड़ दो, बाल चाहे मुण्डित कर लो चाहे शिखी रहो, लेकिन रोओ मत.
 हमारी गीता मैया का यही कहना है कि बेटा, रोओ मत.
 नमकीन कहो नमकीन दें, मिठाई कहो मिठाई दें.
 एकाध चपत लगाने से सुख हो जाये तो वह भी लगा दें, लेकिन रोओ मत बेटा!
 हमें तुम्हारा रोना मंजूर नहीं है.
 हम तुम्हें शोकग्रस्त नहीं देख सकते!
 ‘ देही नित्यमवध्योऽयं देहे सर्वस्य भारत ’- सबके शरीर में यह जो देही है, यह नित्यक अवध्य है इसका वध नहीं हो सकता.
 वध एक तो हथियार से होता है, जिसको पहले काट ही दिया और दूसरा मनसे वध हो सकता है, उसको भी काट दिया.
 फिर बुद्धि से भी वध हो सकता है, किन्तु उसको भी काट दिया.
 अब कोई स्वयं ही अपना वध कर ले, खुदकुशी कर ले, तो?
 अरे, ये आत्मदेव ऐसे हैं कि इनकी खुदकुशी भी नहीं हो सकती.
 कोई चाहे कि हम अपने को मार डालें, तो भी मारने वाला जिन्दा ही रहेगा.
 ‘अवध्योऽयम्’ माने हममें खुदकुशी करने की भी सामर्थ्य नहीं है, हम मर नहीं सकते.
 चींटी माटे के शरीर में भी यही हालत है.
 किसी भी प्राणी के लिए शोक करने की आवश्यकता नहीं है.
 महाभारत में तो इसका व्यवहार भी है.
 वह व्यवहार क्या है?
 यह है कि यदि कोई तकलीफ सबको होने लगे- जैसे सूखा पड़ जाये, सबको पानी की तकलीफ हो जाये, अकाल पड़ जाये, सबको खाने की तकलीफ हो जाये और कोई महामारी हो जाये- सबके अंदर एक बीमारी पैदा हो जाये तो क्या करना चाहिए?
 एक आदमी को दुनिया भरके लोगों के दुःख का भार अपने सिर पर नहीं लेना चाहिए.
 फिर क्या करना चाहिए?
 अपने शक्ति-सामर्थ्य भर उस दुख को दूर करने का प्रयास करना चाहिए.
 लेकिन हृदय में शोक तब भी नहीं आना चाहिए.
 महामारी पड़ जाये तो सबकी दवा करो और जरूरत पड़े तो सबको कन्धे पर उठाकर गंगाजी में पहुँचा आओ.
 लेकिन उसके लिए रोओ मत, रोते-रोते मत करो.
 उसको भी हँसते-हँसाते करो.
 हमें मरने के बाद दिव्य राज्य मिलेगा, हम बहिश्त में जायेंगे, एक दिन ऐसा आयेगा जब यह धरती स्वर्ग हो जायेगी.
 एक दिन ऐसा आयेगा जब सबका उद्धार हो जायेगा, एक दिन ऐसा आयेगा जब सब लोग अहिंसक सत्वगुणी हो जायेंगे- यह सब ख्वाब है.
 सपने की दुनिया है.
 न सब सात्विक होंगे, न सबका उद्धार होगा और न स्वर्ग धरती पर उतरेगा.
 यह दुनिया रहेगी ऐसी की ऐसी.
 तुम चाहे स्वर्ग में रह लो, चाहे नरक में रह लो, खूब मजे में रहो.
 जो लोग चेला बनाने की विद्या में फँसते हैं, वे बेवकूफ ही हैं.
 यह सब चेला बनाने की विद्या है कि धरती पर स्वर्ग उतर आयेगा और यह प्रकृति दिव्य हो जायेगी.
 अरे होगी भी कभी, तो तुम नहीं देखोगे.
 इसलिए अपने वर्तमान को ही स्वर्ग बना लो.
 यहीं परमात्मा को देख लो.
 स्वर्ग में क्या रखा है?
 यह दूसरी बात लो.
 इसके पहले तक तो ब्रह्म और आत्मा की बात समझाते थे.
 अब बोले कि भाई, हमारी मान्यता भी तो कोई चीज है ; अह अपने को क्षत्रिय मानें या अपने को बाबाजी मानें, एक ही बात है.
 अपने में जिनता अध्यारोपित क्षत्रियत्व-ब्राह्मणत्व है, उतना ही अध्यारोपित संन्यासित्व-उदासीत्व है, कोई कम बेशी नहीं है.
 एक अभिमान हट गया, दूसरा अभिमान आ गया.
#
 यह बात तो हम मानते हैं कि तुम अद्वितीय ब्रह्म हो, लेकिन यदि किसी ने तुमको सिखा-पढ़ाकर याद करार दिया है कि तुम यह हो और तुम वह हो, तो यह तोतारटन्त ही है.
 अच्छा भाई, हम यह मान लेते हैं कि तुम अपनी मान्यता छोड़ने को तैयार नहीं हो ; लेकिन क्षत्रिय तो हो न!
 हाँ, महाराज क्षत्रिय तो हैं ; यदि क्षत्रिय हो तो देखो, तुम्हारा धर्म क्या है?
#
 पलायन क्षत्रिय का धर्म नहीं है.
#
#
 और तुमने पलायनवाद स्वीकार कर लिया है.
#
#
 जब लड़ाई का मौका आया है, तब तुम युद्धभूमि से भागे जा रहे हो?
 क्यों भागते हो?
#
 यह पलायनवाद तुम्हारे लिए ठीक नहीं है.
 जब तुम अपने को क्षत्रिय मानते हो तब यह युद्ध धर्म से दूर नहीं, धर्मानुकूल है.
 यह युद्ध धर्म से बहिर्भूत नहीं है, धर्म के लिए है.
 यह तो तुम्हारे लिए श्रेय का साधन है.
 अरे, तुम्हारे सामने तो स्वर्ग का खुला हुआ दरवाजा आ गया.
 उसमें चाहे दूसरों को भेजो, चाहे खुद घुसो.
 स्वर्ग का द्वार खुला है- अपावृतम् .
 आत्मका द्वार तो अपावृत है, खुला है.
 मरोगे तो इसमें खुद घुसोगे, और मारोगे तो जिनको मारोगे, वे भी घुसेंगे- ‘ सुखिनः क्षत्रियाः पार्थ लभन्ते युद्धमीदृशम्’ .
 ’ जिन क्षत्रियों को ऐसा युद्ध मिलता है, वे तो सुखी हो जाते हैं, उनका वजन बढ़ जाता है, वे कहते हैं कि वाह-वाह, जिंदगी में कभी बहादुरी दिखाने का मौका तो मिला.
 और तुम धनुष बाण फेंककर रो रहे हो!
 अरे भाई, तुम्हारे भीतरकुछ नपुंसकता का असर हैं.
 तुम एक वर्ष तक नपुंसक रह चुके, तो उसकी कुछ छाया तुम्हारे ऊपर रह गयी है.
 इसीलिए मैं कहता हूँ कि ‘क्लैब्यं मा स्म गमः ’.
 तुम एक वर्ष तक तो नपुंसक रह चुके हो, अब और क्यों होना चाहते हो?
 देखो भाई, साले-बहनोई में कभी-कभी ऐसी बातें भी हो जाती हैं.
 इसके बाद भगवान् बोलते हैं कि यदि तुम युद्ध करोगे, तो इसमें बड़ा भारी दोष है-\
 देखो, व़ृन्दावन में एक फक्कड़ साधु थे.
 उनके पास एक दिन एक ब्रह्मचारी हाथ में घड़ी बाँधकर पहुँच गया.
 पुराने साधु हाथ में घड़ी-वड़ी पसंद नहीं करते थे.
 इसलिए फक्कड़ बाबा बोले कि क्यों रे, तुमने गाँठ तो बाँधी नहीं, घड़ी बाँध ली?
 वह बोला- महाराज, मैं माँगने तो नहीं गया था.
 कोई दे गया.
 मैंने सोचा कि यह घड़ी मेरे प्रारब्ध में होगी, इसलिए- आयी हुई घड़ी मैंने हाथ में बाँध ली.
 बाबा बोले कि अरे, तुमको कोई लुगाई दे जायेगा तो उसको भी प्रारब्ध मानकर बाँध लोगे?
 नहीं महाराज वह तो नहीं करूँगा.
 तब फेंक यह घड़ी.
 बड़ा प्रारब्ध-प्रारब्ध करने चला है.
 तो, यह जो प्रारब्ध है, वह कर्तृत्व, भोक्तृत्व का जहाँ तक अभिमान है, वहीं तक दुख देता है.
 कर्तृत्व-भोक्तृत्व का अभिमान बाधित हो जाने पर वह तो जली हुई लकड़ी के समान है.
 वह कहाँ से दुख देगा!
 वह तकलीफ नहीं दे सकता.
 जिसको हम नहीं छोड़ सकते ; जो सत्ता-शून्य है, संबंध शून्य है, उसको छोड़ने में क्या कठिनाई है?
 जिसकी सत्ता ही नहीं, जिससे संबंध ही नहीं, जिसके हम कभी कर्रता ही नहीं हुए और भोक्ता ही नहीं हुए, वह चीज आकर क्या हमसे लिपटेगी.
 उसमें कोई सामर्त्य है?
 अरे, यहतो मौज ही है हमारी.
 साधुओं के पास भी वासना का ढक्कन प्रारब्ध है ; बात आपको सच्ची बोलते हैं ; शंकराचार्य कहा कि भाई, बेवकूफों को समझाने के लिए भले ही प्रारब्ध का सहारा ले लिया करो, लेकिन यह तुम्हारे लिए नहीं है.
 तुम्हारी सृष्टि में प्रारब्ध नहं है ; अपने चेलों-चाँटों को संग्रह- परिग्रह की व्याख्या करने के लिए प्रारब्ध के नाम से समझाओ, यह तो हम मानते हैं ; लेकिन ब्रह्म भी बनो और अपना पूर्व जन्म भी मानो, अपना प्रारब्ध भी मानो- यह ठीक नहीं है.
 ब्रह्म का पूर्वजन्म हुआ था, उसमें उसने कुछ कर्म किया था, उससे प्रारब्ध बना था और वही ब्रह्म अब भोग रहा है- ऐसा कहना ठीक नहीं है.
 तो अर्जुन, लौकिक दृष्टि से भी तुम्हारा कार्पण्य् उचित नहीं है.
 इससे स्वधर्म का नाश होगा और पाप की प्राप्ति होगी.
 जब महाभारत की कथा लिखी जायेगी, तब उसमें यही लिखा जायेगा कि अर्जुन हिजड़ा था और उसने युद्ध में हिजड़े का ही काम किया.
 अव्यय अकीर्ति होगी तुम्हारी और हमेशा यही कथा गायी जायगी.
 लोक में जो समादृत पुरुष है, सम्यक्त्वेन भावित पुरुष है और जिसके बारे में लोगों की भावना है कि यह बहुत अच्छा है, उसकी यदि काल की परंपरा में अकीर्ति चले, तो यह मृत्यु से भी बढ़कर है.
 सबलोग कहेंगे कि यह महारथी भय से भाग गया.
 वैसे तो तुम्हारे शत्रु तुम्हारा बहुत आदर करते हैं, लेकिन तुम्हारे भाग जाने पर तुमको बहुत हल्का समझेंगे और जो नहीं कहना चाहिए, वह कहेंगे-
 शत्रु तुमको गाली देना शुरु करेंगे, तुम्हारे सामर्थ्य की निन्दा करेंगे.
 इससे बढ़कर अर्जुन! ;   हमारे और तुम्हारे लिए दुख की और क्या बात होगी? ;   इसलिए मरने-वरने से डरो नहीं-
 अरे, मर जायेगा तो स्वर्ग मिलेगा और जीत लेगा तो धरती का भोग मिलेगा.
 इसलिए उठो और लड़ो!
 ठन-ठन-ठन-ठन तेगा बाजे, चमचम चमक उठे तलवार.
 इसी तरह का उत्साह-वर्द्धक यह कथन है कि ‘तस्मादुत्तिष्ठ कौन्तेय युद्धाय कृतनिश्चयः ’- अर्जुन , युद्ध का निश्चय करके उठकर खड़े हो जाओ!
 अर्जुन रथ में ही हैं और भगवान् बोलते हैं कि उत्तिष्ठ- उठो!
 महाभारत भी यही कहता है- ‘ उत्तिष्ठध्वं जागृतध्वमग्निमिच्छध्वं भारताः.
 अरे भारतीयो, प्रतिभाशाली पुरुषो, उठो, जागो और अग्नि का आवाहन करो.
 ऐसी ज्ञानाग्नि प्रज्वलित करो, जिसमें धुआँ देने वाला यह सारा ईंधन प्रज्वलित हो जाये.
 ’ अग्निमिच्छध्वं माने ज्ञानाग्नि की इच्छा कर, जिज्ञासा को जागृत करो.
 पाप कहाँ लगता है?
 जहाँ हम दूसरे को नुकसान पहुँचाते हैं, वहाँ पाप लगता है.
 जहाँ हम अपने को नुकसान पहुँचाते हैं, वहाँ भी पाप लगता है.
 जैसा आत्मा अपने में, वैसा आत्मा दूसरे में.
 जान-बूझकर हानि पहुँचाने की भावना आ जाये, तब पाप होता है.
 पाप माने परमात्मा से अपगत हो गये.
 तो क्या करें?
 चित्त में समता ले आओ.
 ‘समत्वमाराधनमच्युतस्’ (विष्णुपारण 1.17.90)- भगवान् की आराधना ही समता है.
 बा समता के संगीत का सुख नहीं है.
 जीवन संगीतमय तब तक नहीं हो सकता, जब तक समता नहीं आवेगी.
 सुख-दुख माने फल.
 फल चाहे जो आवे ; अरे अभी तो जो पैदा ही नहीं हुआ, उसके बारे में फिकर क्या करना!
 एक दिन रात को एक पति स्त्री में- दम्पती में- लड़ाई हो गयी.
 पड़ोसी लोग आकर पूछने लगे कि क्या बात है?
 पति बोले- लड़ाई यही है सज्जनों, कि हमारे बेटे को पत्नी डॉक्टर बनाना चाहती है और मेरी राय है कि वह इंजीनियर बने.
 पड़ोसियों ने कहा- भाई, तुम लोग अपनी ही राय चलाओगे कि बेटे की भी राय लोगे?
 उससे भी तो पूछो कि वह क्या कहता है.
 इस पर पति-पत्नी दोनों ने कहा कि अभी तो वह पैदा ही नहीं हुआ है.
 तो भाई, जो अभी हुआ ही नहीं, उसके बारे में क्या झगड़ा है?
 अभश्री तो सुख दुख कुछ आया है नहीं, फिर क्यों उसकी चिन्ता करते हो?
 अभी तो करने का समय है.
 ‘ सुख-दुखे समे कृत्वा ’- सुख-दुख सब बराबर हैं.
 ‘ लाभालाक्षौ जयाजयौ ’- इसी तरह क्या मिलेगा, क्या नहीं मिलेगा, जय होगी कि पराजय होगी, इसकी चिंता छोड़ो.
 सम बुद्धि से चलो.
 फिर लाभालाभ, जय-पराजय और सुख-दुख बराबर हो जायेंगे.
 जिस रूप में परमात्मा आयेगा, उसी रूप में हम उसका स्वागत करेंगे.
 अब देखो, यहाँ तक तो भगवान् ने परमार्थ विचार और लौकिक विचार द्वारा यह बात बतायी कि आत्मदृष्टि से, धर्मदृष्टि से, लोकदृष्टि से और दर्शनदृष्टि से युद्ध में कोई दोष नहीं है.
 जो लोग सारी दुनिया को बाबाजी बना देना चाहते हैं, उनकी बात हम क्या कहें?
 अरे बाबा, इतने चेले मत बढ़ाओ कि कोई भिक्षा ही देने वाला न रहे.
 संग्रह एक तो रुपये पैसों का होता है और एक चेलों का होता है.
 कुछ लोगों को ऐसा छोड़ो जो खेती करें, व्यापार करें, सेना में सम्मिलित होकर देश की रक्षा करें और शासन करें.
 तुम सबको कनफटा बनाकर क्या करोगे? ;   अरे, कनफटा नहीं तो चोटी-कटा कहो, कनकटा कहो! ;   बाबाजी लोग कुछ न कुछ तो काट-पीट करते ही हैं, कुछ छाप ही लगा देते हैं, कुछ चोटियाँ ही काट लेते हैं और कुछ कान ही काट लेते हैं.
 तो अब तक भगवान् की ओर से जो बात कही गयी, वह बुद्धि विषयक है.
 उसमें कर्म नहीं है.
 उपदेश कर्म नहीं देता, उपदेश ज्ञान देता है.
 ज्ञान होने पर यदि वस्तु अप्राप्त है, तब उसके लिए संकल्प होता है और यदि संकल्प मात्र से पूरी होने लायक न हो तो कर्म होता है.
 आप इसका क्रम देखो.
 अपनी आत्मा की पूर्णता का ज्ञान संकल्प को निवृत्त कर देता है; यहाँ संकल्प ही नहीं होगा, क्योंकि यह पूर्ण है.
 यदि अन्य ईश्वर विषयक ज्ञान हुआ, तब उसकी प्राप्ति का संकल्प होगा, उपासना होगी और यदि रुपया पैसा हीरा मोती का ज्ञान हुआ, तब उसकी प्राप्ति के लिए संकल्प होगा, तो कर्म भी करना पड़ेगा.
 अगर वह दुनियादारी की कोई चीज नहीं है, तो उसके लिए कर्म नहीं करना पड़ेगा और यदि वह कोई अन्य पदार्थ नहीं है, तो उसके लिए संकल्प भी नहीं करना पड़ेगा.
 स्व- के विषय में ज्ञान पूर्ण है, ईश्वर के विषय में संकल्प पूर्ण है और जगत् के पदार्थों के लिए ज्ञान, संकल्प और प्रयत्न तीनों की आवश्यकता है.
 कर्मी लोग ऐसे कर्मठ होते हैं कि वे सोचते हैं, ज्ञान के अनुसार कर्म नहीं होगा तो ज्ञान व्यर्थ हो जायेगा.
 माने निवृत्ति कोई चीज ही नहीं है.
 ज्ञान होने पर संकल्प नहीं करेंगे तो ज्ञान व्यर्थ हो जायेगा, माने निस्संकल्प कोई चीज ही नहीं है.
 ज्ञान होगा, तो उसे पाना ही चाहिए और मिला मिलाया हो तो!
 वह कैसे कर्म का प्रेरक होगा?
 वह तो भ्रम से अप्राप्त था.
 ज्ञान हुआ, भ्रम मिट गया; और वह तो नित्य-प्राप्त ही है.
 वहाँ न संकल्प और न उपासना की जरूरत है और न कर्म की.
 स्व- की पूर्णता का बोध, संकल्प अथवा उपासना अथवा कर्म का जनक नहीं है.
 अपने वृत्तिमान बनाने के लिए आत्मा का ज्ञान नहीं होता, वृत्तिमत्ता का अभिमान छुड़ाने के लिए आत्मा का ज्ञान होता है.
 ‘अहं ब्रह्मास्मि,’ ‘अहं ब्रह्मास्मि’- यह जप करके ‘अहं ब्रह्मास्मि’ इत्याकारक वृत्तिमान बन गये.
 धन्य हो महाराज, ज्ञान आपकी वृत्ति का बोध करने के लिए आया था, आपका बोझ उतारने के लिए आया था और आपने उसे बोझ बनाकर सिरके ऊपर रख लिया.
 जहाँ सम्यक ज्ञान है, वहाँ बिल्कुल सही-सही बात भली-भाँति कह दी गयी.
 शास्त्र न उपासना देते हैं, न कर्म देते हैं, केवल बुद्धि देते हैं.
 स्वविषयक बुद्धि होगी तो कर्म उपासना नहीं, अन्य-विषयक बुद्धि होगी तो उपासना होगी, और अन्य स्थूल-विषयक बुद्धि होगी, तो बुद्धि प्राप्ति के लिए चलना-फिरना होगा, करना-दिखाना होगा.
 सब जगह ज्ञान कर्मांग नहीं होता.
 सुरेश्वराचार्य का एक श्लोक हैं-
 निश्चय कर लो; कि सर्वत्र ज्ञान-विज्ञान कर्मोपासना का अंग होता है, सर्वत्र विज्ञान का संस्कार पड़ता है और संस्कार से फिर संकल्प वासनादि का उदय होता है.
 परंतु यह नियम आत्म-विज्ञान से अतिरिक्त विज्ञान में है, आत्म-विज्ञान में यह नियम नहीं है- ‘ आत्मविज्ञानादन्यत्र इति भवधार्यताम् .
 ’ जैसा घट ज्ञान है, वैसा ही आत्म-ज्ञान हो- यह बात नहीं है.
 ‘ बुद्धियोगे त्विमां श्रृणु ’ [1] में योग की बुद्धि बताते हैं.
 भगवान् ने योग तो ऐसा कह दिया कि उसको कर्मयोग कह लो, भक्तियोग कह लो, ज्ञानयोग कह लो, पर वह है उपाय- इसमें संदेह नहीं.
 योग शब्द उपाय का वाचक होता है.
 जैसे लोग कहते हैं कि कुछ ऐसा योग-युक्ति लगाओ, जिससे यह काम हो जाये.
 अब वह वस्तु जैसी है, भीतर की है तो भीतर, बाहर की है तो बाहर, उसके लिए योग-युक्ति तो करनी पड़ेगी ; योग में कई चीजें मिलायी जाती हैं; योग उपाय-रूप है.
 उपाय उसको बोलते हैं, जो आय न हो, आय के पास हो; जो सभापति न हो, उपसभापति हो- उपमाने पास, आय माने आमदनी.
 जो आमदनी के पास पहुँचा दे, उसका नाम उपाय होता है ; आपको आमदनी किस चीज की करनी है, यह देख लो!
 इसीलिए हमारे महावैयाकरण भर्तृहरि ने वाक्यपदीय में कहा कि ‘उपादायपि ये हेयास्तान् उपायास्ते प्रचक्षते’ (वाक्यपदीय 2.38) ; जिनको पहले उपादान करें, पहले स्वीकार करें और बाद में छोड़ दें, इसका नाम होता है उपाय.
 नदीसन्तरण के लिए नौका उपाय है.
 कंटकाकीर्ण भूमि पार करने के लिए उपानह-धारण उपाय है.
 लेकिन पूजाघर में उपानह मत ले जाना और नाव को खींचकर अपने बेडरूम में- शयन-कक्ष में मत ले आना.
 उपवेशन-रूम को निवेशन-रूम में निविष्ट मत कर लेना.
 नाव को बाहर ही छोड़ देना.
 उसी से उसे उपाय बोलते हैं.
 ‘उपादायापि ये हेयास्तानुपायास्ते प्रचक्षते’- जिसके पहले स्वीकार करना और बाद में छोड़ना पड़ता है, उसका नाम उपाय है.
 आपको भोजन पकाना है, तो अग्नि जलाना उपाय है और भोजन पक जाने पर आग को बुझा देना उपाय है.
 इसी को योग बोलते हैं.
 देखो, आजकल बुद्धिजीवी लोग बुद्धियोगोपनिषद् की बात करते हैं.
 जो अपनी बुद्धि को जीविका चलाने के काम में लेता है- चाहे लिखकर कमाता हो, सम्पादन करके कमाता हो, फीस लेकर व्याख्यान देता हो तो वह बुद्धिजीवी है.
 हमारे पास कई जगह से चिट्ठियाँ आती हैं कि आपको हम व्याख्यान देने के लिए बुलाना चाहते हैं; आपकी फीस क्या होगी?
 हमें उत्तर दिलाना पड़ता है कि हम व्याख्यानोपजीवी नहीं हैं.
 हमें अपने व्याख्यान का जीविका के लिए उपयोग नहीं करना चाहिए.
 जिसने शरीर दिया है, वह रोटी देता है, जहाँ से पेट आया है, वहीं से रोटी आती है.
 एक ही घर है दोनों के आने का ; दीनता मूर्खता-मूलक ही होती हैं.
 एक स्त्री का पति परदेश गया तो गाँव की दूसरी स्त्रियों ने पूछा कि अरी, तुम्हारा पति तुम्हारे खाने-पीने का बन्दोबस्त कर गया है या नहीं?
 वह तो परदेश चला गया, फिर कैसे खाती-पीती हो?
 उसने कहा कि हमारे दो पति हैं- एक खिलाने वाला, दूसरा खानावाला तो हमारे पास ही है.
 वह हमारा परम पति है, मुझे छोड़कर कभी नहीं जाता!
 देखो, यह अक्ल की बात है.
 यह आकलन है, बुद्धि है ; चाहे ज्ञान हो, उपासना हो, योग हो, कर्म हो, उपदेश करने वाला तो बुद्धि ही देगा न!
 आजकल के नेता लोग जब मञ्च पर खड़े होकर और जोर-जोर से लाउडस्पीकर पर चिल्लाकर काम ही तो कर रहे हैं.
 स्वयं तो जोर-जोर से व्याख्यान देते जाते हैं और कहते जाते हैं कि व्याख्यान देने का समय बीत गया! ;   बीत गया तो क्यों देते हो व्याख्यान?
 असल में कोई दे सकता है तो बुद्धि ही दे सकता है.
 आज्ञा कर्म करने की दी जाती है.
 मजदूर को जोश में लाकर, उत्साहित करके उसके मन में संकल्प उत्पन्न करवाया जाता है.
 लेकिन यदि उसकी समझ बदल दी जाये?
 समझ बदलने से उसका मन बदल जाये, वह स्वयं प्रयत्नशील हो, तब क्या होगा?
 बुद्धि ठीक-ठीक होने से मन ठीक होगा और मन ठीक होने पर कर्म ठीक करेगा.
 ज्ञान ठीक होने पर कर्म होगा ; हमारा शास्त्र तो पहले बुद्धि ही ठीक करता है, फिर मन और कर्म तो अपने आप शुद्ध हो जाते हैं ; शास्त्र बुद्धि को शुद्ध करता है-
 अब देखो इसकी महिमा!
 क्योंकि माहात्म्य ज्ञान के बिना मनुष्यकी प्रवृत्ति नहीं होती है-
 यहाँ ‘अभिक्रम’ क्या है?
 क्रम माने आगे बढ़ना और अभि माने चारों ओर से आगे बढ़ना ; अभिक्रम माने सर्वतोमुखी प्रगति-कर्म में प्रगति, ध्यान में प्रगति, ज्ञान में प्रगति, बन्धन की निवृत्ति में प्रगति और लोकहित में प्रगति.
 हर तरह से उन्नति हो और हर तरफ उन्नति हो.
 देखो, कोई व्यक्ति आपको ऐसा उपाय बताया हो, जिससे आपकी बुद्धि का ही नाश हो जाये, तो उसे आप हरगिज स्वीकार मत करना.
 उन्मना तन्मना पुरुष के ऊपर होता है.
 वह बारहवीं भूमिका की बात बताते हैं ; यह पंथों की बात है.
 उनमें उन्मना गिनी हुई बारहवीं भूमिका है.
 वहाँ क्या होता है?
 बोले कि वहाँ बुद्धि नष्ट हो जाती है.
 अरे बाबा, हम आपको हाथ जोड़ते हैं.
 आप और सब कुछ तो बिगाड़ देना, लेकिन हमारी बुद्धि मत बिगाड़ना.
 क्योंकि हमारे कृष्ण-कन्हैया बुद्धि के बड़े पक्षपाती हैं.
 कठोपनिषद् कहती हैं ‘बुद्धिं तु सारथिं विद्धि .
 ’ [1] बुद्धि को अपना सारथि समझो, और स्वयं सारथि बनकर बैठे हैं.
 फिर कहते हैं कि ‘ न मे भक्तः प्रणश्यति’ [2] मेरे भक्त का कभी नाश नहीं होता.
 परंतु साथ-साथ यह भी कहते हैं कि ‘ बुद्धिनाशात्प्रणश्यति ’ [3] .
 यदि तुमने अपनी बुद्धि नष्ट कर दी,क अपना विवेक खो दिया तो तुम्हारा नाश हो जायेगा.
 इसी तरह ‘ नेहाभिक्रमनाशोऽस्ति ’ [4] इसमें वे कहते हैं कि हम तुम्हें वह रास्ता बताते हैं, जिसमें तुम्हारी सर्वतोमुखी प्रगति में कोई बाधा नहीं पड़ेगी.
 इतना ही नहीं, ‘प्रत्यवायो न विद्यते’- कोई प्रतीप और अव नहीं होगा.
 प्रति माने उल्टा, अव माने = अधः नीचे और अयन माने गति.
 विपरीत और निम्न गति तुम्हारी नहीं होगी.
 प्रत्यवाय माने जिससे हम नीचे गिरें और जिधर जा रहे हैं, उससे उल्टे चल पड़ें ; यहाँ जो अयन है, वह अध्ययनवाला अयन ही है, वही ‘इण् गतौ’ वाला अयन है.
 देखो, कोई प्रेम से, निष्काम भाव से आपकी चाय बनाकर ला रहा हो, दूध ला रहा हो गिलास में, और असावधानी से उसके हाथ से वह गिरर जाये तो आप उसको गाली देंगे कि जुर्माना करेंगे?
 नहीं, कहेंगे कि अरे, कहीं तुम जले तो नहीं?
 कहीं चोट तो नहीं लगी?
 निष्काम कर्म का, प्रेमपूर्वक सेवा का स्वरूप ही यह है कि उसमें प्रत्यवाय नहीं होता, अपराध नहीं होता.
 अगर तनख्वाह पर रखा हुआ नौकर चाय गिरा दे, दूध गिरा दे, कपड़े पर कुछ गिरा दे, तो बोलेंगे कि निकाल दो इसको, जुर्माना कर दो इसको, इसने मेहमानों सामने हमारी भद्द करवा दी.
 लेकिन निष्काम कर्म में यह नहीं होता है.
 यदि प्रेम से सेवा करने जाओ और वहाँ की गलती भी हो जाये, तो वह गलती नहीं मानी जाती.
 अन्यथा यदि तुम्हारा कर्म सकाम हो, स्वर्ग की प्राप्ति के लिए यज्ञ कर रहे हो तो वहाँ यदि बायाँ पाँव नीचे करने की जगह दायाँ पाँव नीचे कर दो, तो देखो मजा.
 प्रायश्चित्ताध्याय लागू हो जायेगा ; तुम्हारी आँख में धुआँ लगा, आँसू गिरने लगे और देवता लोह भागे वहाँ से!
 फिर जब प्रायश्चित करोगे, तभी वे लौटकर आयेंगे.
 इसी तरह मंत्र बोलने में स्वर का अपराध हो जाता है तो फल ही भाग जाता है.
 सकाम कर्म में विधि का विपर्यय नहीं चलता.
 लेकिन यहाँ जिस धर्म की बात श्रीकृष्ण कर रहे हैं, उसको पूरा करो चाहे थोड़ा करो, कोई फर्क नहीं पड़ता ; इसमें पूरा करने की शर्त नहीं है.
 स्वल्मपि- थोड़ा सा भी कर लो, तो यह महान् भय से तुम्हारी रक्षा करने वाला है.
 अब आगे बताते हैं कि-
 देखो भाई, बुद्धि एक ही अच्छी होती है.
 अनेक बुद्धि माने संशय और ‘ संशयात्मा विनश्यति.
 ’ यह सच है कि वह सच है?
 कौन जाने क्या सच है!
 भगवान् कहते हैं कि हे कुरुनन्दन अर्थात् सारे कुरुवंश को आनन्द देने वाले अर्जुन, योग-बुद्धि के मार्ग में केवल एक ही बुद्धि है, अलग-अलग नहीं है.
 वह क्या है?
 ‘ व्यवसायः आत्मा यस्याः सा निश्चयात्मिका बुद् धिः.
 ’ असल में निश्चय का बड़ा भारी महत्व है.
 आपको हम यह बताना चाहते हैं कि आप पश्चिम की ओर मुँह करके चले जाइये, आपको ईश्वर मिलेगा.
 इसी तरह आप उत्तर में चलते चलिए, आपको ईश्वर मिल जायेगा.
 आप पूर्व की ओर मुँह करके चलते चलिये और आप दक्षिण की ओर मुँह करके चलते चलिये, आपको ईश्वर मिल जायेगा.
 क्योंकि ईश्वर तो सब ओर और सह जगह है.
 आप किसी ओर मत चलिये, जहाँ हैं वहीं रहिये आपको ईश्वर मिल जायेगा.
 आप आँक खुली रखिये, आपको ईश्वर मिल जायेगा.
 आप आँक बन्द कर लीजिये, आपको ईश्वर मिल जायेगा.
 ईश्वर मूलाधार में मिल जायेगा, सहस्रार में मिल जायेगा और अनाहत में मिल जायेगा.
 वह जीभ की नोंक पर मिल जायेगा, हाथ में मिल जायेगा और पाँव में मिल जायेगा.
 वह जीभ की नोंक पर मिल जायेगा, हाथ में मिल जायेगा और पाँव में मिल जायेगा.
 अरे, जो सब जगह है, सब समय है, उसको तो पहचाने में ही देरी हो रही है, इसके मिलने में कहाँ देरी है?
 देरी किसको होती है? ;   जो अव्यवसायी है, जिसमें व्यवसायविशिष्ट पर्यवसानवाली बुद्धि नहीं है और जिसका अन्त विशिष्ट है.
 चरमा माने अंतिम, जिस बुद्धि के बाद दूसरी कोई बुद्धि नहीं है.
 इसी बुद्धि को व्यवसायात्मिका बुद्धि कहते हैं.
 व्यापारी लोग तो व्यापार बुद्धि को ही व्यावसायात्मिका बुद्धि बोलते हैं ; कहते हैं कि वे व्यवसाय में लगे हैं आजकल, माने उनकी कमाई खूब हो रहीहै.
 उनकी बुद्धि में दृढ़ता है, निश्चय है.
 लेकिन जिनके जीवन में निश्चय नहीं है, वे क्या हैं?
 निश्चय माने निचोड़.
 तरह-तरह का विचार करके एक निचेड़ पर पहुँच जाने का नाम निश्चय है ; चयन क्या है? ;   चय तो मानो चाय है, पत्ते-पत्ते चुन-चुनकर चाय बनायी गयी है ; निचाय्य ते मृत्युमुखात् प्रमुच्यते [4]- यह निचोड़ है.
 यह निश्चयात्मिका बुद्धि है और जहाँ निश्चयात्मिका बुद्धि नहीं है वहाँ इतनी शाखाएं फूटती हैं जिनका कहीं पार नहीं मिलता है.
 इधर जायँ कि उधर जायँ- चार कदम चले, चार कदम लौटे.
 एक आदमी को बेटे की जरूरत थी तो वह छः साधुओं के पास जाता था और कहता था कि महाराज हमको बेटा चाहिए, बेटा चाहिए!
 ईश्वर- कृपा से बेटा तो उसके हो गया, लेकिन उसे यह निश्चय ही न हो कि छह में किस साधु की कृपा से हुआ है.
 यदि उसको निश्चय हो जाता है वह अमुक साधु की कृपा से हुआ है तो वह उसको भेंट पूजा अवश्य करता लेकिन यहाँ तो निश्चय न होने से छहों साधु भेंट पूजा से वंचित हो गये.
 ये गृहस्थ लोग जो हैं बड़े चतुर होते हैं, वे ऐसे मौकों पर साफ-साप ही बोल देते हैं!
 एक बात है तो बड़ी भद्दी लेकिन मैं आपको सुना सकता हूँ ; क्योंकि मैं फक्कड़ों में रहा हूँ.
 मुझको कोई शर्म-वर्म नहीं आती.
 जो बुरा काम करते हैं शर्म तो उनको आनी चाहिए, वे तो बुरा काम करते भी जाते हैं और झेंपते भी जाते हैं.
 हमारे सामने की बात है, एक फक्कड़ साधु के पास हम बैठे हुए थे.
 एक स्त्री अपनी किसी सखी- सहेली के साथ आयी और पाँव पकड़ कर लेट गयी ; सहेली ने कहा कि महाराज इसकी गोद भर दो, इसे बेटा चाहिए.
 वह फक्कड़ साधु बोला कि रात को नौकर से बेटा माँगती है और दिन में हमारे पास आयी हो!
 इसको डंडा मारकर निकालो यहाँ से.
 वे साधु बड़े फक्कड़ थे, अंतर्यामी पुरुष थे, सर्वज्ञ थे.
 यह मत समझाना कि ईश्वर के अतिरिक्त कोई सर्वज्ञ नहीं होता.
 यदि ब्रह्म पुरुष सर्वोपाधि के साथ तादात्म्य कर ले तो वह सर्वज्ञ हो जाता है.
 सर्वज्ञ तो उसका एक विलास है ; ब्रह्मज्ञ के एक विलास का नाम है- सर्वज्ञ.
 सर्वरूप उपाधि से तादात्म्य किया और सर्वज्ञ हुआ.
 उसको छोड़ दिया तो न सर्वज्ञ रहा, न अल्पज्ञ रहा.
 वह उपाधि तो ग्रहण की हुई है.
 इसमें डरने-वरने की कोई बात नहीं है.
 अब आओ, गीता के इन श्लोकों पर ध्यान दो.
 ये बमगोला जैसे ही हैं-
 पुष्पिता वाणी क्या है?
 जैसे पुष्पिता स्त्री सम्भोग के योग्य नहीं होती.
 रजस्वला स्त्री को पुष्पिता बोलते हैं.
 पुष्पिता कहने का अभिप्राय यह है कि किसी ने आपको मार भी दिया और उसके भीतर जो छिपी बात है उसको सुना भी दिया.
 वाग्देवी रजस्वला नहीं होती परंतु यहाँ उसको पुष्पिता कहकर रजस्वला स्त्री के समान सम्भोग के अयोग्य घोषित कर दिया ; वाग्देवी देखने में बहुत बढ़िया है पर खाने-वाने में कुछ नहीं है.
 जिनकेपास ऐसी वाणी है वे वाद-विवाद करने में बड़े मीमांसापति होते हैं ; कहते हैं कि मुक्ति नाम की की चीज ही नहीं है ; निर्गुण, अकर्ता, अभोक्ता, निर्विशेष निर्धर्मक ब्रह्म ही नहीं है.
 कर्मफल के सिवाय और कोई तत्व ही नहीं है.
 उनमें से स्वर्ग लोक को कोई मानते हैं, कोई नहीं मानते.
 मीमांसाकों में भी कोई इन्द्रादि देवता का विग्रह मानते हैं और कोई नहीं मानते हैं.
 शबर स्वामी और कुमरिल भट्ट दोनों ही देवताओं के विग्रह को नहीं मानते.
 उनकी दृष्टि में उनका लोक नहीं है, उनका दिया हुआ फल नहीं है.
 केवल शब्दों में, ‘ इन्द्र जुहोमि’ में जो कर्मत्व है, कर्म विभक्ति है, उतना ही देवत्व है, उसके सिवाय और कुछ नहीं है.
 ‘ वादरताः ’ इसका मतलब है कि जितने विद्वान् उतने मत.
 खण्डदेव आदि मानते हैं, शबर स्वामी आदि नहीं मानते.
 प्रभाकर गुरु का पंथ दूसरा है, कुमारिल्ल भट्ट का दूसरा है.
 वे कहते हैं कि देवता हैं ही नहीं.
 उनके कथनानुसार न ब्रह्म है, न मुक्ति है और न ज्ञान है.
 ‘ कामात्मानः ’- उनकी आत्मा ही काममय हो गयी है.
 उनको यह चाहिए, वह चाहिए.
 कुछ लोग ‘ स्वर्गपराः ’- स्वर्ग को ही परमतत्व मानते हैं.
 उनकी सारी योजना जन्म, कर्म, फलप्रद क्रिया-विशेष बहुल भोग ऐश्वर्य गति के प्रति लगी हुई है.
 ‘ भोगैश्वर्यप्रसक्तानाम् ’- इस लोक में भोग, परलोक में भोग, यहाँ ऐश्वर्य, वहाँ ऐश्वर्य और इससे इनकी बुद्धि मारी गयी है.
 ‘ अपहृतचेतसाम् व्यवसायात्मिका बुद्धि समाधौ न विधीयते .
 ’ इनको निश्चयात्मिका बुद्धि कहाँ से प्राप्त हो?
 उनसे कहो कि तुम अमृत और अप्सरा में एक चीज छांट लो, वह तुमको मिल जायेगी तो उनकी बुद्धि खतम हो जायेगी.
 एक बार उनका मन कहेगा कि अमृत चाहिए तो दूसरी बार बुद्धि कहेगी कि अप्सरा चाहिए.
 उनको तो हजारों चीज चाहिए.
 अप्सरा चाहिए, जवानी चाहिए, अमृत चाहिए ; एक निर्णय?
 नहीं कर सकते वे ; जिनको निश्चयात्मिका बुद्धि प्राप्त नहीं है उनको एकाग्रता नहीं होती.
 सारी बुद्धियों को समेटकर एक स्थान पर रख देने का नाम है समाधि- एक होती है समाधि, एक होती है उपाधि.
 उपाधि का नाम चाहे कुछ भी रख लो, माया की उपाधि रख लो, प्रकृति की उपाधि रख लो, अविद्या की उपाधि रख लो.
 स्थूल शरीर में होती है व्याधि, मन में होती है आधि और जब कारण में सिमटते हैं तब लगती है समाधि.
 व्याधि, आधि, समाधि, ये तीनों कहाँ रहती हैं?
 उपाधि से उपहित अथवा उपाधि से अवच्छिन्न अथवा उपाधि-विशिष्ट अथवा निरुपाधिक तत्व के साथ व्याधि, आधि, समाधि तीनों का कोई संबंध नहीं है.
 स्फुटिक में जैसे जपा- कुसुम की लाली है वैसे यह उपाधि है और अन्यता ख्याति करनी हो तो रज्जु में सर्पवत् है.
 यही उपाधि की बात है.
 अब आओ यह देखो-
 हमलोग जब बच्चे थे तब पढ़ने के लिए गीता लेकर बैठते थे?
 हमारे साथ तीन चार मित्र और होते थे.
 हमलोग शंकरानन्दी, ज्ञानेश्वरी और लोकमान्य तिलक, इन सबको अलग-अलग लेकर बैठ जाते, और एक-एक श्लोक पर किसने क्या कहा है- पढ़ते और पढ़कर मिलान करते.
 इस प्रसंग में एक संस्करण आपको सुनाता हूँ.
 एक दिन एक ‘बेटीजी’ हमारे पास आयीं.
 बनारस वाली ‘बेटीजी’ नहीं बड़ौदावाली ‘बेटीजी’.
 वे बल्लभाचार्य श्रीब्रजरत्नलालजी की पौत्री हैं.
 अभी तीस के वर्ष की होंगी.
 उन्होंने भागवत के किसी एक श्लोक का अर्थ पूछा तो मैंन सुना दिया.
 वह आश्चर्य से बोली कि स्वामीजी!
 यह अर्थ तो किसी टीका में नहीं है.
 मैंने आश्चर्य प्रकट करते हुए कहा- वाह बेटीजी, तुमने इतना गहन अध्ययन किया है भागवत का.
 सचमुच यह किसी टीका में नहीं है.
 जब तुमने सब टीकाएँ पढ़ी हैं तभी तो यह बता सकी कि यह अर्थ किसी टीका में नहीं है, तुमने सब टीकाएँ नहीं पढ़ी होती तो यह कैसे बोलती?
 श्रोता तो सोलहों धान बाइस पसेरी कर देते हैं, उनके लिए भूसा और खली बराबर होते हैं.
 अब हम आपको ‘ त्रैगुण्यविषया वेदाः’- इसका अर्थ सुनाते हैं ; ‘त्रयाणां गुणानाम् समाहारः त्रैगुण्यम् ; त्रैगुण्यम् अस्ति येषां ते त्रैगुण्याः ; ते त्रैगुण्याः अधिकारेण विषया येषाम् ते त्रैगुग्याविषया वेदाः.
 ’ वेद ठीक हैं परंतु त्रिगुणवान् अधिकारी के लिए, त्रैगुण्य-युक्त अधिकारी के लिए वेद हैं, निर्गुण अधिकारी के लिए नहीं हैं.
 तमोगुणी को रजोगुण में ले जाने के लिए और रजोगुणी को सत्वगुण में ले जाने के लिए वेद हैं.
 त्रैगुण्य माने त्रिगुणवाले.
 निर्गुण अधिकारी के लिए वेद नहीं है ; ससूत्र अधिकारी के लिए हैं, निःसूत्र अधिकारी के लिए नही हैं ; तीनों धागों वाले अधिकारियों के लिए हैं वे- ‘त्रैगुण्यविषया वेदाः.
 ’ इसलिए अर्जुन! ;   तुम निस्त्रैगुण्यो भव .
 अर्थात् सत्व, रजः, तमः का परित्याग करो.
 तुम निस्त्रैगुण्य हो जाओ.
 इससे क्या होगा?
 निर्द्वन्द्व माने तुमको दुविधा नहीं रहेगी कि यह कर्तव्य है, यह अकर्तव्य है.
 और क्या होगा?
 ‘ नित्यसत्वस्थः ’- परिणामी सत्व में तुम्हारी स्थिति नहीं रहेगी.
 नित्य सत्व में तुम्हारी स्थिति रहेगी और निर्योगक्षेम- न तो किसी प्राप्त सिद्धि की रक्षा करनी पड़ेगी और न तो अप्राप्त सिद्धि के लिए साधन करना पड़ेगा.
 न कोई योग होगा और न ही हमारी स्थिति हीन होगी.
 बोले कि- नहीं-नहीं, स्थिति गिरने वाले नहीं है.
 अगर तुमको भागना है, जाना है तो अभी जाओ.
 यदि तुमको तलाक ही देना है तो तुमसे पहले हम देते हैं.
 जो चीज हमको छोड़कर दुनिया से जाने वाली है, उसको हम उसके छोड़ने से पहले छोड़ देते हैं और कोई ऐसी चीज नहीं है जिसको बचाना है.
 तब आपके पास है क्या?
 ठनठन गोपाल!
 बोले कि नहीं आत्मवान्- हम जो हैं.
 ‘हम हैं’ इससे बढ़कर हमें और क्या चाहिए?
 सर्वतः संप्लुतोदके उदपाने यावानर्थः  ; – चारों ओर गंगाजल भरा हुआ हो और कोई आदमी प्याऊ पर जल पीने के लिए जाये तो वह हतभाग्य है न!
 अरे सब ओर अमृत बह रहा हो और तुम प्याऊ पर जाकर कहते हो कि हे पानी पांडे, हमें चुल्लू भर पानी पिला दो.
 किन्तु जो विज्ञानी ब्राह्मण हैं वे ऐसा नहीं करते.
 ‘विजानतः’ माने विजानाति इसी विजानत तस्य.
 ‘यस्मिन् सर्वाणि भूतानि आत्मैवाभूत विजानतः’- (ईश उप.) इस उपनिषद् वाक्य में जो ‘विजानतः’ है, वही विजानतः यहाँ है.
 बिलकुल वही है ; वह तो सर्वत्र एकत्व का दर्शन करता है- ‘ एकत्वमनुपश्यतः ’ उसके लिए तो ब्रह्म के सिवाय दूसरी कोई वस्तु ही नहीं है.
 वह वेद से चुल्लु भर पानी क्यों माँगेगा.
 उसको उसका क्या प्रयोजन है?
 जब कर्म अपने अधिकार के अनुसार किया जाता है तब वह गुण होता है और अधिकार के विपरीत कर्म कनरे पर दोष हो जाता है.
 गुण और दोष का यही निश्चय है.
 किन्तु वेद में जो सकाम कर्म करने का विधान है, वह क्या है?
 कहा गया है- सर्गकामः यजेत्- स्वर्गकाम पुरुष पशुयाग करे.
 बोले कि ठीक है, ‘ त्रैगुण्यविषया वेदाः ’- जो तमोगुण के अभिमानी रजोगुण के अभिमानी, सत्वगुण के अभिमानी पुरुष हैं, वेद उनके लिए पशुयाग विधान करते हैं, लेकिन जो स्वर्गकामी ही नहीं है, उनके लिए पशुयाग का विधान क्यों होगा?
 ’ तात्पर्य यह कि वेद सत्व, रज तम- इन तीन गुणों का निरूपण करते हैं ; लेकिन इससे कुछ वेद की इज्जत बढ़ती नहीं है.
 असल में जैसा कि पहले कहा है कि ‘ त्रैगुण्यमस्ति येषाम् इति त्रैगुण्या अधिकारिणः , ते ये योग्य-विषया येषां ते त्रैगुण्यविषयाः.
 ‘निस्त्रैगुण्य भवार्जुन ’- इसका आशय यह है कि तुम तामस, राजस, सात्विक अधिकारी मत बनो.
 तुम तो निस्त्रैगुण्य अधिकारी बनने का प्रयास करो, त्रिगुणातीत हो जाओ ; क्योंकि जब त्रिगुणातीत हो जाओगे, तो द्वंद्व नहीं रहेगा.
 द्वंद्व क्या है?
 पाप-पुण्य का द्वंद्व, राग-द्वेष का द्वन्द्व और सुख-दुख का द्वंद्व.
 द्वन्द्व मिट जाने पर बिलकुल संन्यासी हो जाओगे तुम- निर्द्वन्द्व माने संन्यासी.
 पति-पत्नी साथ मिलकर रहते हैं, उनका नाम द्वन्द्व होता है.
 लेकिन जब अद्वितीय रहते हैं, तब निर्द्वन्द्व हो जाते हैं.
 ‘ नित्य सत्वस्थः ’- सत्व दो तरह का होता है, एक शान्त और एक वृत्यात्मक.
 जो शान्त सत्व होता है, वह नित्य सत्व होता है, और जो वृत्ति रूप सत्व होता है, वह अनित्य सत्व होता है.
 इसलिए वृत्तियों के उत्थान पतन में न लगकर शान्ति में बैठे रहो.
 ‘ निर्योगक्षेम आत्मवान्’- जो नहीं है, उसको पाने के लिए प्रयत्न मत करो.
 अपने आपमें संतुष्ट रहो.
 तुम वेद के अधिकारी हो.
 यदि तुम त्रिगुणाभिमानी होते तो वेद तुमको आज्ञा देता कि यह करो, यह मत करो.
 यह बात महात्माओं के लिए कही गयी है.
 अब एक बात है कि क्या वेद से कोई प्रयोजन सिद्ध करना है?
 बोले कि यहाँ तो प्रयोजन- पूर्ति हो गयी- ‘हीरा पायो गाँठ गठियायो, बार-बार वाको क्यों खोले?
 ’ अधिकारी न होने से वेदाज्ञा की निवृत्ति हो जाती है, वेदाज्ञा का बाध हो जाता है.
 प्रयोजन निवृत्ति से, शिखा सूत्र आदि की निवृत्ति से, संध्या वन्दनादि रूप विधि की निवृत्ति हो जाती है.
 प्रयोजन निवृत्ति संध्या वन्दनादि रूप विधि का बाध हो जाता है.
 अपने गन्तव्य देश में पहुँच गये, गन्तव्य की प्राप्ति हो गयी तो साधन का बाध हो गया.
 पहले में अधिकार निवृत्ति से विधि निवृत्ति और दूसरे में प्रयोजन निवृत्ति से विधि-निवृत्ति अब जहाँ देखा वहाँ ब्रह्म, सर्वत्र ब्रह्म ही ब्रह्म.
 अब तुम जिस परब्रह्म परमात्मा को चाहते थे और वह साक्षात् अपरोक्ष सिद्ध हो गया, तो भी वेदाज्ञा की निवृत्ति हो गयी.
 ‘ ब्रह्मणस्य विजानतः .
 बोले, कि ठीक है महाराज, पर हमको युद्ध मे क्यों लगाते हो?
 इसलिए लगाते हैं भाई, कि न तो तुम्हारी प्रयोजन पूर्ति हुई और न तुम्हारी अधिकार निवृत्ति हुई.
 बाध तीन प्रकार से होता है- अधिकार निवृत्ति से, प्रयोजन निवृत्ति से और प्रतिषेद से.
 जैसे गृहस्थ के लिए ऋतु गमन की विधि है, उसमें पाप नही है, परंतु एकादशी, ग्रहण और पर्व आदि की तिथियाँ प्रतिषिद्ध हैं.
 इसलिए प्रतिषेध से भी ‘ऋतौ भार्यामुपेयात्’- इस विधि का बाध हो जाता है.
 अधिकार निवृत्ति से, प्रयोजन निवृत्ति से और प्रतिषेध से त्रिधा बाध हो जाता है.
 यह मीमांसकों का सिद्धांत है.
 अब बोले कि- ‘कर्मण्येवाधिकारस्ते मा फलेषु कदाचन .
 ’ अर्जुन, तुम प्रेय प्रेप्सु होते, प्रेय चाहने वाले होते, तो सकाम कर्म में तुम्हारा अधिकार होता.
 तुम कर्म के अधिकारी तो तुम हो ही.
 इसलिए जो यह युद्धरूप कर्म है, वह तुमको करना चाहिए, निष्काम करना चाहिए- जिससे अंतःकरम की शुद्धि हो.
 सीधी-सीधी बात है कि निष्कामता ही अंतःकरण की शुद्धि है.
 अंतःकरण में काम ही अशुद्धि है.
 काम का बेटा लोभ है, क्रोध है और जिससे काम की पूर्ति होती है, उसके प्रति मोह हो ही जाता है.
 यह सब काम का ही विस्तार है.
 अब आओ, तुम्हारे अधिकार का निर्णय करते हैं- ‘ कर्मण्येवाधिकारस्ते .
 ’ कर्मनिष्ठा में तुम्हारा अधिकार है.
 तो महाराज, फिर सकाम ही कर्म क्यों न करें?
 पशु-याग करें हम भी?
 बोले कि ना-ना, ‘ मा फलेषु कदाचन ’ [3] .
 यदि फल चाहोगे तो तुम प्रेय के इच्छुक, सकाम कर्म के अधिकारी हो जाओगे.
 लेकिन तुम प्रेय के इच्छुक नहीं हो, इसलिए फल में से फल, फल में से फल, फले में से फल.
 फल में से बीच निकलता है और बीज में से फल निकलता है.
 यह परंपरा कभी खत्म ही नहीं होती है.
 यह कोई फल परम फल नहीं है.
 परम फल वह होता है, जिसमें बीज नहीं रहता है.
 जिससे बीज की उत्पत्ति न हो, वह क्या है? ;   सब फलों का फल वही है, जहाँ सबका पर्यवसान है और पर्यवसान आत्मगामी ही होता है, अन्यगामी कभी कभी होता ही नहीं.
 अपने आपमें बैठोगे, सब पर्यवसान होगा और दूसरे में जाकर बैठना चाहोगे तो कभी पर्यवसान नहीं होगा.
 इसलिए ‘ मा फलेषु कदाचन’ में ‘फलेषु’ कह दिया.
 ‘ फलेषु ’ का अर्थ है फल-परंपरा ; बहुवचन है न!
 अर्थ-फल चाहिए, काम फल चाहिए, धर्म-फल चाहिए.
 अर्थ-फल ब्रह्म है, काम-फल मानस है, धर्म-फल विद्विष्ट है, मोक्षफल आत्मा है और आत्मा के अंदर कुछ नहीं होता-
 फल यदि बाहर होगा तो उसका कहीं अंत नहीं मिलेगा और फल को यदि भीतर से देखो तो?
 बाह्य वस्तु का जो आभास-वृत्ति में प्रतिबिम्ब होता है, उसी को फल बोलते हैं.
 वही अहं के साथ जुड़ जाता है.
 आभास भी फल है- बस, ऐसा समझो.
 परंतु यह जूठा फल है और जो अविद्या निवृत्ति उपलक्षित साक्षी है, यह मोक्ष रूप परम फल है.
 मा कर्मफलहेतुर्भूः- तुम यदि कर्मफल के कारण बनोगे तो तुम्हें कर्ताभोक्ता बनना पड़ेगा, फिर पाप भी लगेगा और दुख भी होगा.
 क्योंकि कर्म में पाप और पुण्य दोनों हैं तथा फल में सुख और दुख दोनों में हैं.
 यदि तुम उनके हेतु बनोगे माने कर्ता-भोक्ता बनोगे तो पाप-पुण्य, सुख-दुख- इन दोनों की परंपरा नहीं छूटेगी.
 कर्मत्याग का अधिकार हुए बिना कर्म मत छोड़ना.
 अकर्मण्य, आलसी, निद्रा, आलस्य प्रमाद हेतु जो कर्मत्याग है, वह क्या है?
 जहाँ काय-क्लेश-भय से कर्मत्याग है, वहाँ अकर्म तो है तामस और संग है राजस.
 आपको आसक्ति कहाँ है? ;   बोले कि निकम्मेपन में.
 तो सोचो भी मत, किसी से प्यार भी मत करो और कुछ करो भी मत. फिर हम पत्थर ही क्यों न हुए.
 आदमी क्यों हुए?
 तमोगुण का सबसे अधिक प्रत्यक्ष तो पत्थर में होता है.
 पत्थर हो गया, वह आदमी काहे को है!
 तो फिर कर्म कैसे करें- यह भगवान् अगले श्लोक में बताते हैं.
 इसको लोकमान्य तिलक ने ‘कर्म योग की चतुःसूत्री’ नाम दिया है.
 इसमें चार बाते हैं-
 श्रीकृष्ण कहते हैं कि अर्जुन, तुम धनंजय हो.
 धनंजय अग्नि का नाम है.
 अग्नि के जो बहुत सारे नाम हैं, उनमें एक नाम धनंजय है- इसलिए अग्नि के समान प्रदीप्त रहो.
 कभी धुआँ मत बनो, कोयला मत बनो, राक मत बनो.
 इस प्रकार अपने-आप में अविद्या, अस्मिता, राग, द्वेष, अभिनिवेश का हवन करके प्रदीप्त निर्धूम अग्नि के समान प्रज्वलित हो जाओ.
 तुम्हारा जो रोना-धोना है, यह धुआँ ही निकल रहा है.
 कुछ गीलापन है अभी, पक्की लकड़ी नही है.
 धनंजय , तुम्हारे नाम का अरथ साधनंजय भी है.
 जब नहाम ही रखना है, तो उसको सार्थक करो!
 तुम्हारे इस नाम में, ‘सा’ का लोप हो गया, ‘ वर्णागमो वर्णविपर्ययश्च द्वौ चापरौ वर्णविकारनाशौ ’- ‘सा’ वर्ण का नाश हो गया और केवल धनंजय नाम हो गया.
 इसलिए नाम सच करने के ले साधन पर विजय प्राप्त करो.
 कैसे करें?
 उसके दो उपाय हैं- एक तो ‘ योगस्थः कुरु कर्माणि’- योग में स्थित होकर कर्म करो.
 साधन बुद्धि से कर्म करो.
 लक्ष्य वही है.
 मोटर चाहे दाहिने घुमाओं चाहे बायें घुमाओं, कभी उल्टी भी क्यों न घुमानी पड़े, पर जहाँ पहुँचाना है, वह लक्ष्य बना रहे.
 ‘ योगस्थः कुरु कर्माणि ’- इसमें ‘ योगस्थः ’ का अर्थ यह नही है कि कर्म छोड़ दो.
 अरे, उपासना भी एक कर्म है, मानस कर्म है.
 योग भी एक आभ्यासिक कर्म है.
 जब दोहराना है, तब कर्म तो अपने आप ही हो गया, अभ्यास माने एक काम को बार-बार दोहराना.
 यह सात्विक है.
 जो चीज अभ्यास से प्राप्त होती है- चाहे स्मृति हो, चाहे स्थिति हो- वह सात्विक ही होती है.
 वह सिद्ध वस्तु नहीं है.
 अभ्यास से जिसकी प्राप्ति होती है, वह सिद्ध वस्तु नहीं है.
 करो, करो, साधन करो, ठीक है.
 न करो नहीं, करो.
 और साधन दृष्टि से करो, साधन छोड़कर नहीं ; परंतु ‘संगत्यक्त्वा’- आसक्ति छोड़ दो ; जो किसी दूसरे के साथ मिलाये; उसका नाम संग.
 संगमनं संगः, किसी के साथ चिपका देना, इसका नाम संग है ; जैसे बहेलिये तिकोनी में गोंद लगाकर चिड़िया फँसाते हैं, वैसे ही यह त्रिगुण चिपकाने वाला है.
 ‘संगं त्यक्त्वा’- तुम्हारे पाँव कहीं भी सट न जायें, नहीं तो उड़ने का सामर्थ्य बिल्कुल मिट जायेगा.
 हमको तो कृपा करके गुरु संन्यासी बनाते हैं. किसी-किसी को तो ईश्वर ही संन्यास की दीक्षा दे देता है.
 लेकिन लोग समझते नहीं हैं, रोते हैं कि हाय, ईश्वर ने हमको संन्यासी बना दिया.
 ईश्वर के बनाये संन्यासी लोग रोने लगते हैं और हमलोग खुशी-खुशी से, हँस-हँसकर संन्यास ग्रहण करते हैं.
 कई लोग नाम तो अपना रख लेते हैं आनन्द परक और कहते हैं कि हमारी औरत बहुत खुश है, बेटा बहुत खुश है, बहू कैसी बढ़िया आयी है, किन्तु हम तो मारे गये, संन्यासी हो गये.
 यह असंगता है.
 ‘ संगं त्यक्त्वा ,’ सटो मट, तीर की तरह निकल जाओ.
 भाई यह योग क्या है?
 बोले, कि समता ही योग है.
 सिद्धि और असिद्धि में सम हो जाओ, आसक्ति छोड़ दो.
 योग में स्थित होकर साधन-बुद्धि से कर्म का अनुष्ठान करो.
 यह युद्ध भी तुम्हारा साधन है.
 लेकिन यह तभी साधन होगा, जब तुम सिद्धि और असिद्धि में सम हो जाओगे.
 यह नहीं कि तुम्हें युद्ध में आसक्ति हो जाये और तुम कहो कि हम तो बस लड़ेंगे ही लड़ेंगे.
 आसक्तिचार प्रकार की होती है; यह बात हमें हमारे गुरुजी ने बतायी है.
 एक तो फल में आसक्ति होती है- जैसे युद्ध करने के बाद हमको राज्य मिलेगा.
 दूसरी आसक्ति होती है कर्मासक्ति- जैसे सेनापति ने हुक्म दे दिया कि युद्ध बंद करो लेकिन बोले कि देने दो हुक्म, हम तो मारे बिना रहेंगे नहीं.
 तीसरी आसक्ति है कर्तृत्वासक्ति जैसे यह कर्म नहीं करेंगे, पर दूसरा कर्म करेंगे, कुछ न कुछ हद तक तो करते ही रहेंगे.
 यहाँ कर्म में आसक्ति तो नहीं है, पर कुछ न कुछ करते रहने की आसक्ति है.
 एक बनिये की चीजें तौलने की आदत थी ; वह हो गया साधु.
 जब कोई उसको भिक्षा में रोटी दे तो वह उसको हाथ पर लेकर तौले कि यह दो तोले की होगी, कि एक छटाँक की होगी ; इस प्रकार उसको तौलने की जो आदत पड़ गयी, वह उसकी कर्तृत्वासक्ति हो गयी.
 अब जो चौथी आसक्ति है, वह क्या है?
 अकर्तापन की है.
 किसी ने छाती तानी, तो कहा कि क्या है?
 मुझमें कर्तापन नहीं है?
 पीठ की रीढ़ सीधी की, तो कहा कि कर्तापन नहीं है?
 लेकिन ब्रह्मज्ञान के बिना आत्मा में परिच्छिन्नता रहते हुए जो अकर्तृत्वका अभिमान है, वह अकर्तृत्वासक्ति है, क्योंकि वास्तविक नहीं है ; ब्रह्मज्ञान के बिना अपने को अकर्ता मानना भ्रम है! ;   यह भी दूर होना चाहिए.
 किसी ने कहा देखो, भाई, यह पतंजलि को पढ़कर आया है.
 यह कथन लाक्षणिक ही हुआ, क्योंकि वह पतंजलि को पढ़कर नहीं आया, पातंजल दर्शन पढ़कर आया है.
 यहाँ पतंजलि शब्द से पतंजलि ऋषि का बोध न होकर उनसे संबंधित दर्शन का बोध हुआ.
 इसी को लक्षणा वृत्ति बोलते हैं.
 किंतु कौन सी लक्षणा हुई?
 यह ‘जहल् लक्षणा’ हो गयी ; पतंजलि बिलकुल छूट गये और उनके स्थान पर उनका योगदर्शन हो गया.
 उनका योग क्या है?
 ‘ योगः चित्तवृत्तिनिरोधः ’ [1] यदि तुमको समाधि के मार्ग में जाना है, तब तो योग का लक्षण है चित्त वृत्ति निरोध.
 किन्तु तुमको गीता के मार्ग में चलना हो, तो युद्ध करते हुए योग होता है- यह योग का लक्षण होना चाहिए.
 बोले कि युद्ध करते हुए योग!
 हाँ, गीता कहती है कि ‘समत्वं योग उच्यते .
 ’ यहाँ समता योग है, चित्तवृत्ति-निरोध योग नहीं है.
 नहीं तो, जैसा आसन्न प्रसंग है, उसकी यहाँ संगति ही नहीं बैठेगी.
 यहाँ आसन्न-प्रसंग है कि युद्ध करो ; अन्यथा वृत्तिनिरोध रूप योग युद्धभूमि में कहाँ से आयेगा?
 भगवान् की यही आकांक्षा है कि आसक्ति छोड़कर युद्ध किया जाये और साधन के रूप में किया जाये.
 यह विचित्र है.
 यहाँ धनंजय का अर्थ है- जो साधन रूप धन का अर्जन करे, जय करे.
 ‘धत्ते इति धनम्’ , जो हमारे अन्दर गुणधान करे, उसका नाम है धन.
 गुणाधान के साथ-साथ होता है दोषापनयन और हीनांगपूर्ति ; जो हमारे अंदर के दोषों को मिटा दे, उनके स्थान पर गुणों को लाकर भर दे और हमारी न्यूनता को परिपूर्ण कर दे.
 जैसे पसीने को धो दिया, स्त्री लगा लिया और जहाँ कहीं गड्ढा-वड्ढा था, उसका मेकअप कर दिया.
 दोषों को दूर करना, गुणों का आधान करना और हीनांग-पूर्ति करना- ये तीनों बातें साधन में होनी चाहिए.
 भगवान् बोले कि देखो धनंजय, बुद्धियोग बड़ी चीज है और कर्म उससे बहुत निकृष्ट है- ‘दूरेण ह्यवरं कर्म’- इसका अर्थ है कि कर्म दूर से निकृष्ट है, पास से नहीं.
 भगवान् अर्जुन को कर्म करने के लिए नहीं कहते, कर्मयोग करने के लिए कहते हैं; अर्थात् बुद्धियोग.
 मिश्रित कर्म करने के लिए कहते हैं, निर्बुद्धि कम करने के लिए नहीं कहते हैं.
 बुद्धिवादी तो तार्किक है, कुतर्की हैं और बुद्धिर्जीव बुद्धि को बेचकर जीविका चलाता है.
 किन्तु बुद्धियोगी को समत्व प्राप्त होता है- ‘समत्वं योग उच्यते ’.
 बुद्धिवादी पृथक् है, बुद्धिजीवी पृथक् है और बुद्धियोगी पृथक् है.
 हमलोग बुद्धिवादी नहीं है और बुद्धिजीवी भी नहीं हैं.
 हाँ कभी-कभी बुद्धि से काम चला लेते हैं और जीविका का उपार्जन भी कर लेते हैं.
 एक दिन की बात है, हमलोग नहर के किनारे-किनारे पैदल जा रहे थे.
 बादल छा गये, बरसात होने लगी.
 पास में ही एक गुरुकुल था; हमलोग उसमें चले गये.
 वहाँ जो व्यवस्थापक अध्यापक थे, वे हमें देखकर चौंक गये और पूछने लगे कि तुम साधु क्यों हुए हो?
 मैंने कहा कि अपने लक्ष्य की प्राप्ति के लिए साधु हुए हैं.
 बताओ, क्या लक्ष्य है तुम्हारा?
 मैंने कहा कि वह लक्ष्य तो हमारा व्यक्तिगत है, हम नहीं बतायेंगे.
 अच्छा, यही बताओ कि लक्ष्य क्या होना चाहिए?
 इस प्रकार की बातों में खड़े-खड़े आधा घंटा बीत गया.
 वे लोग बैठने के लिए बोलें ही नहीं.
 इतने में प्रिंसिपल आ गया; उसने कहा कि ये अतिथि हैं, शाम को आये हैं, इनको बैठाओ, खिलाओ, पिलाओ.
 ये वेद के मंत्र बोलते हैं, उपनिषद् बोलते हैं, ब्रह्मसूत्र बोलते हैं.
 साफ-साफ मालूम पड़ता है कि ये पढ़े-लिखे हैं और तुमलोग खड़े-खड़े इनसे कुतर्क कर रहे हो?
 इस तरह उस दिन बुद्धि बेचने पर हमें रोटी मिली थी.
 खुद उन्होंने रोटी बनाकर खिलायी- बहुत बढ़िया.
 लेकिन उसके पहले अकल बेचनी पड़ी.
 यह नहीं कि मस्तराम की तरह जाकर माँग लिया और मिल गया भोजन.
 नहीं, पंडिताई दिखाई पड़ी, तब रोटी मिली.
 उस दिन हमलोग बुद्धिजीवी बन गये.
 किंतु जहाँ बुद्धि भी साधन हो जाती है, वहाँ बुद्धियोगी होता है.
 देखो, काम-पुरुषार्थ मन में रहता है और अर्थ-पुरुषार्थ बाह्य पदार्थ में रहता है.
 किन्तु बुद्धि तो बहुत अंतरंग है.
 फिर उसमें धर्म की जगह पर योग आ गया.
 योग आ गया माने समता आ गयी.
 कर्म बहुत पीछे छूट गये.
 भगवान् ने कहा कि यह अर्जुन ऐसे मानने वाला नहीं है.
 इसलिए बोले कि अर्जुन, बुद्धि की शरण ग्रहण करो- ‘बुद्धौ शरणन्विच्छ ’ [1] .
 इसके बाद आगे चलकर अंत में कहा- ‘मामेकं शरणं व्रज ’ [2] .
 पहले यही कहा कि जरा बुद्धि से विचार करो ; क्योंकि बुद्धि है सारथि.
 भगवान् का आशय यही है कि ‘बुद्धौ सारथौ मयि शरणमन्विच्छ’ बुद्धि तो मैं हूँ, तेरा सारथि, इसलिए मेरी शरण में आ जाओ.
 बात यह है कि अर्जुन को अक्ल ही सूझती थी, भगवान् नहीं सूझते थे, इसलिए भगवान् ने अक्ल की ही बात की और कहा कि ‘बुद्धौ शरणमन्विच्छ ’.
 यहाँ बुद्धि माने भगवान् ही है और ‘ शरणम् ’ माने भी भगवान् ही है, जैसे ‘गतिर्भर्ता प्रभुः साक्षी निवासः शरणं सुहृत् ’ [3] .
 मतलब यह कि शरणस्वरूप जो प्रभु है, उनको बुद्धि में जोड़ो.
 ‘ अन्विच्छ ’ माने ‘अन्वेष्टव्यः’.
 श्रुति में आता ही है कि ‘स अन्वेष्टव्यः स जिज्ञासितव्यः’ [4] .
 ‘ कृपणाः फलहेत्वः ’- कृपण कौन है?
 अपने कल्याण को अपने हाथ से काटने वाला.
 अरे, अपने को जानते नहीं है और फल लेने जा रहे हैं.
 सब फलों का जो फल है, वह तो तुम हो.
 तुम्हीं से फल की सिद्धि होती है.
 फल किसको मिलता है?
 किसी को मिलता है न फल!
 अगर वह न हो तो फल किस काम आयेगा? ;   जब खाने वाला ही नदारद, तो फल का क्या उपयोग!
 कृपण माने मूर्ख, कृपण माने अज्ञानी.
 कौन सा अज्ञानी?
 जो अपने को नहीं जानता ; वह अनात्मा को पकड़कर बैठा है.
 उसने मुट्ठी बाँध ली है.
 किसकी?
 कृपण माने सूमड़ा.
 कृपण माने जो अनात्मा को छोड़ने के लिए तैयार नहीं है.
 जिसको बार-बार कहते हैं कि भाई, नेति-नेति; छोड़-छोड़!
 लेकिन जो कहता है कि नहीं, हम तो पकड़ेंगे, उसी का नाम है कृपण ; एक बार हमलोग वृन्दावन में हाथी बाबा के साथ बैठे थे ; वहाँ एक व्यापारी सज्जन आये और हमसे पूछने लगे कि राम-राम कहने से क्या फायदा है जी?
 हाथ बाबा बड़े बूढ़े थे ; फक्कड़ी भाषा में बोलते थे.
 मैं तो रहा चुप और वे बोले कि यह साला बनिया है क्या?
 बनिया माने कोई जाति नहीं; जो हर बात में फायदा सोचे कि हम बाबाजी को एक रुपया देंगे, तो हमको दस रुपये का फायदा होगा; वह बनिया है.
 एक हमारे मित्र हैं ; उनके घर एक साधु आये तो उन्होंने उनको एक रुपया दिया.
 उस दिन उनके व्यापार में एक पैसे की भी आमदनी नहीं हुई. इसलिए दूसरी बार जब वे साधु आये, तब उन्होंने नहीं दिया. एक दिन मैं गया उनके घर में, तो हजारों रुपये की आमदनी उनको हो गयी.
 उसके बाद तो समझो कि हमारा हिस्सा ही बन गया उनकी आमदनी में.
 देखो, यह जो मैं दृष्टान्त देता हूँ, उसको आप किसी व्यक्ति-विशेष पर मत लेना.
 यह मत समझना कि ये हमारे या अमुक के ऊपर आक्षेप करते हैं.
 मैं अपना नहीं नाम ले लूँ, तो उसको भी सच मत समझना.
 वहाँ तो तात्पर्य- दृष्टि से ही दृष्टान्त, अर्थ समझना चाहिए.
 बुद्धिमान् कृपण नहीं होता और बुद्धिमान् ‘फलहेतु’ नहीं होता.
 यह बुद्धि का लक्षण है.
 अब भगवान् आगे क्या कहते हैं, यह देखो-
 पाप और पुण्य दोनों को छोड़ने का उपाय कहाँ है?
 सकाम कर्म से ही पाप होता हैऔर सकाम-निष्काम दोनों कर्मों से पुण्य होता है.
 पुण्य का अर्थ होता है कि हमारे अंतःकरण में जो मैल गया है, उसको वह धो दे.
 लौकिक वासना को धोने के लिए पारलौकिक वासना होती है.
 श्राद्ध भी पुण्य है, पर कैसे?
 एक अनजान आदमी या बच्चा जब देखता है कि मेरे मरे हुए बाबा का श्राद्ध हो रहा है, तो उसके मन में आता है कि बाबा कहीं है, इसलिए श्राद्ध हो रहा है.
 श्राद्ध देहातिरिक्त आत्मा पर श्रद्धा उत्पन्न करता है.
 देहातिरिक्त आत्मा पर श्रद्धा उत्पन्न करे के कारण यह श्रद्धा संपत्ति ही पुण्य है.
 देवता लोग कर्म में रहते हैं.
 ऐसे लोक में भी देवता लोग रहते हैं, जहाँ हम नहीं रहते हैं.
 देहातिरिक्त माने बिना देह के.
 देवपूजा से इन्द्रियों में शक्ति बढ़ती है, ऋषिपूजा से ज्ञान की वृद्धि होती है, मूर्तिपूजा से सर्वत्र भगवद्भाव होता है और अवतार से भगवान् के वात्सल्य पर, कारुण्य पर आस्था बनती है.
 यह सनातन धर्म की जो एक-एक बात है, वह सर्व-पुण्य है और अंतःकरण को शुद्ध करने वाली है.
 लेकिन उस पुण्य मुँह यदि मोड़ दिया जाये स्वर्ग की ओर, पुत्र-प्राप्ति की ओर, धन-प्राप्ति की ओर, तो? ;   वही स्थिति होगी,जो मोटर का मुँह गड्ढे की ओर मोड़ देने पर होती है.
 ‘ सुकृत-दुष्कृते ’- इसमें जो दुष्कृत लगा हुआ है, वह नीचे ले जाता है.
 दुष्कृत वह है, जो भगवान् से विमुख करे.
 इस संबंद में गीता की जो परिभाषा है, उसे हम आपको सुना देते हैं.
 गीता दुष्कृत और सुकृत दोनों के लक्षण इस प्रकार बनाती हैं-
 अर्थात् सुकृत वह है, जो भगवान् की ओर ले चले और दुष्कृत वह है, जो भगवान् से विमुख कर दे.
 सुकृत-दुष्कृत दोनों में कृत है.
 ‘ यद् कृतकं तद् अनित्यम् ’ यह तो ठीक है; लेकिन बुद्धि वह है, सुकृत और दुष्कृत दोनों को लोक में छोड़ दे- ‘जहातीह’.
 इनको आत्मा के साथ मत जोड़ो, यहीं रहने दो.
 इसी जीवन में, इसी लोक में पाप और पुण्य से मुक्ति का उपाय क्या है?
 बोले कि बुद्धियोगी बन जाओ.
 सांख्य की बुद्धि , स्थिति की बुद्धि- यह वस्तुतंत्र बुद्धि है और योगबुद्धि कर्तृतन्त्र बुद्धि है; योग माने कर्तृतन्त्र.
 वह धर्म हो, योग हो या उपासना हो- इससे मतलब नहीं.
 कर्ता जिसको कर सकता है, उस कर्तृतन्त्र उपाय का नाम योग है.
 यदि कहो कि सांख्य कौन है? ;   तो, वह जैसा है, वैसा ही है; उसको बनाना नहीं है.
 अकृत्रिम वस्तु के बोध का नाम सांख्य है.
 सांख्यबुद्धि माने वस्तुतंत्र बुद्धि, और योगबुद्धि माने कर्तृतन्त्र बुद्धि.
 कर्तृतन्त्र से साध्य की उत्पत्ति होती है और वस्तुतन्त्र से सिद्ध का अनुभव होता है.
 यह दोनों का विभाग है सीधा-सीधा.
 इसलिए अर्जुन , योग में जुड़ जाओ.
 ‘ युज्यस्व ’ का अर्थ है कि जैसे बैल के कंधे पर जुआ रखा जाता है और वे गाड़ी या हल से जुड़ जाते हैं, वैसे ही तुम योग से जुड़ जाओ.
 ‘ कर्मसु कौशलम्’- ऐसे कौशल से जुआ रको कि तुम्हारा कंधा न छिल जाये और तुम्हारे ऊपर बोझ न आवे.
 ‘युज्यस्व’- जुड़ो, सामने जुड़ो.
 हमलोग जब बच्चे थे, तब हमारे घरों में जो लकड़ी के चौखट या खम्भे होते थे, उनमें तारकोल लगाये जाते थे.
 वही तारकोल, जो सड़कर पर पोता जाता है.
 हम लोगों का एक खेल था कि आओ, पचास दफे दरवाजे में घुसें और देखें कि कौन ऐसा है, जिसको यह तारकोल नहीं लगाता है.
 इसी तरह जिन खेतों में से अरहर की, बाजरे की, ज्वार की फसल काट ली गयी होती थी, उनमें हम लोग होड़ लगाकर दौड़ते थे कि हमारे पाँवों में खूँटी नहीं गड़नी चाहिए.
 दौड़ेंगे खूँटी में, पर खूँटी नहीं गड़ेंगी.
 यही बुद्धिमत्ता है कि पाप- पुण्य अपने साथ जुड़े नहीं.
 वे नरक स्वर्ग में ले न जायें, नीचे गिरावें नहीं, आसमान में उड़ावें नहीं और हम ऐसे बुद्धिमान् हों कि उन्हें चीरकर, फाड़कर निकल जायें.
 यह कौशल है.
 कुशल कौन है?
 ब्राह्मणों को यह बात ज्यादा मालूम है.
 भाद्रपद शुक्ल अमावस्या का नाम कुशोत्पाटनी अमावस्या है.
 उस दिन ब्राह्मण लोग सालभर के लिए कुश उखाड़कर रखते हैं.
 उसमें जो अंकुर होता है, वह काँटे की तरह होता है, पत्ते तलवार की तरह होते हैं.
 उसको उखाड़ने में जरा सी असावधानी हो, तो हाथ फट जायें.
 इसलिए ब्राह्मण लोग उसे बड़े कौशल से उखाड़ते हैं.
 उसके सारे पत्तें को समेटकर जड़ में हाथ लगाकर एक ही बार में उखाड़ना पड़ता है.
 कुशा को काटते नहीं है, उखाड़ लेते हैं.
 इसलिए उनका नाम होता है ‘ कुशलाः कुशान लान्ति ; ’ वे बड़े चतुर होते हैं.
 पत्ता न गड़े, अंकुर न गड़े और कुश को उखाड़ लें जड़ से.
 कौशल माने यह है कि कर्म करो, और कर्म की जड़ उखाड़ फेंको.
 जड़ तक उखाड़ लो और कर्म लगे नहीं.
 न पाप लगे, न पुण्य लगे.
 ऐसे कौशल से कर्म करो कि कर्म की जड़ वासना उखड़ जाये और वासना के साथ-साथ उसके मूल में जो अज्ञान है, वह भी दूर हो जाये.
 देखो, बुद्धियोग की महिमा है यह सारी की सारी!
 पहले बताया कि यदि फल चाहते हो तो तुम बुद्धियोगी ही नहीं हो.
 फल की बात कहने के बाद कह दिया कि अगर पाप-पुण्य तुमको लगता है, तब भी तुम बुद्धियोगी नहीं हो.
 पाप-पुण्य से भी छूटो.
 अब बोले कि कर्म का फल, सुख-दुख भी तुम्हें नहीं लगे, तब तुम्हारी अकल की तारीफ है.
 कर्म करो, परंतु सावधान!
 बुद्धि खोकर कर्म मत करो.
 बुद्धि खो दने से क्या होगा?
 उसका फल लग जायेगा तुमको.
 सुख-दुख हो जायेगा, बात-बात में सुखी, बात-बात में दुखी.
 महाभारत में मूर्ख का लक्षण बताया है.
 उस लक्षण को आप लोग अपने में कभी घटाना नहीं; लेकिन हम आपकी जानकारी के लिए बोल देते हैं-
 इसको भारत- सावित्री बोलते हैं.
 महाभारत की गायत्री है यह.
 मूढ़ के जीवन में प्रतिदिन हजार बार शोक आता है और हजार बार भय आता है, लेकिन ‘पंडित नाविशन्ति’- पंडित की पहचान यहर है कि उसको न शोक लगता है और न भय लगता है.
 यही बुद्धियोग है.
 हम गीता को न ज्ञानयोग बोलते हैं, न भक्तियोग बोलते हैं और न कर्मयोग बोलते हैं.
 हम तो इसको बुद्धियोग बोलते हैं.
 आप जहाँ करो, वहाँ से बुद्धियोग बता दें.
 यह जीते-जागते हुए आदमी के लिए है, होश-हवाश में रहते हुए आदमी के लिए है.
 गीता बुद्धि को मारकर अपना काम नहीं करती, बुद्धि को रखकर अपना काम करती है.
 वेदान्त निर्वृत्तिकवादी नहीं है, बुद्धिवादी है.
 भक्ति में परमात्मा सविशेष है.
 सविशेष वृत्तिवादी है और ब्रह्म निर्विशेष है; इसलिए निर्विशेष वृत्तिवादी है.
 सविशेष निर्विशेष मंर क्या फर्क हुआ?
 सविशेष में वृत्ति का आकार एक ही होगा और निर्विशेष में वृत्ति का आकार चाहे कुछ भी हो, उसमें अनुस्यूत जो निर्विशेष है, अधिष्ठान है, स्वप्रकाश है, वह एक ही होगा.
 वृत्ति के आकार का आग्रह होगा भक्ति में वृत्ति की शान्ति का आग्रह होगा योग में, किन्तु वेदान्त में, वृत्ति के आकार का आग्रह नहीं होगा.
 इसलिए ‘तुरीयं त्रिषु संततम्’ (भागवत 11.25.20) जाग्रत हो, स्वप्न हो, सुषुप्ति हो, केवल अविद्या की निवृत्ति के लिए निर्विशेष ब्रह्माकार वृत्ति अपेक्षित है.
 नहीं तो, सब वृत्ति निर्विशेष ही है.
 यह वेदान्त का सिद्धांत है.
 अब कहते हैं-
 ‘केनेषितं पतति प्रेषितं मनः’ (केन उप. 1.1) इसमें जो ईषितं है, वही ईषा है.
 कहते हैं कि मन की प्रेरिका बुद्धि है, इसलिए बुद्धि से युक्त रहो.
 कर्म से होने वाले फल को छोड़ते जाओ.
 अगर तुम फल को छोड़ देते हो, तो जन्म और बन्धन मिट जायेंगे.
 ‘ जन्मबन्धविनिर्मुक्ताः ’- [2] ऐसे कहो कि जन्म ही बन्धन है.
 जन्म होगा तो जीवन होगा और जीवन होगा, तो मृत्यु होगी.
 यही बन्धन है.
 यदि नैरुक्त व्युत्पत्ति से बन्धु और धन दोनों को संक्षिप्त कर दो, तो वह शब्द क्या बनेगा? ;   बन्धन बनेगा.
 ये जो प्रिय बन्धु हैं और दन है, यही बन्धन के हेतु हैं.
 इसलिए धन माने जड़ और संबंधी- इन दोनों को एक में मिला दें; अपने साथ रखें, तो इसका नाम हो जायेगा बन्धन!
 इसी तरह बन्धु तथा धन जोड़ो और दोनों को छोड़ दो, तो हो गया निर्बन्धन.
 अनामय माने रोग-विनिर्मुक्त.
 ‘आमय’ शब्द रोगशोक का वाचक है.
 आमय माने रोग और रोग माने भवरोग.
 अनामय कहाँ रहता है?
 अरे वह तो आपके पाँव में रहता है- ‘ पदंगच्छन्त्यनामयम् ’.
 यह पद, जिसका आप पाना चाहते हैं, जिस पर आप बैठना चाहते हैं, जो आप होना चाहते हैं; वह कहाँ है?
 अरे, वह तो आपके चरणों में है.
 उसके लिए कदम उठाकर कहीं जाने की जरूरत नहीं है.
 आपको कोई रोग राग नहीं है.
 अब बुद्धि की दो बातें और बताते हैं.
 हम बुद्धियोगी हैं- यह बात कैसे समझें? ;   बोले कि-
 आपकी बुद्धि मोह के दलदल में फँसी हुई है कि नहीं?
 एक था साधु, बड़ा त्यागी, बड़ा विरक्त.
 एक राजा की श्रद्धा उस पर हो गयी ; राजा ने कहा कि महाराज, हमारे बगीचे में रहो.
 साधु वहाँ जाकर टिक गया.
 राजा ने कहा कि महाराज, हम बिस्तर पर सोते हैं और आप चटाई पर सोते हैं, यह उचित नहीं.
 उसके बाद राजा की आज्ञा से बिस्तर भी आ गया, पलंग भी आ गयी, पंखा भी लग गया.
 अब राजा ने सोचा कि जैसा मैं, वैसा यह साधु.
 फिर एक दिन पूछ बैठा, महाराज, मुझमें और आपमें क्या फर्क है?
 साधु पहले तो टाल गये; वे बड़े अच्छे महात्मा थे.
 थोड़ी देर के बाद बोले कि चलो राजा, जरा टहल आयें.
 नदी का किनारा था; एक मील, दो मील, तीन मील, चार मील चलते गये.
 मार्ग में बड़े भारी ज्ञान की चर्चा होती रही.
 राजा ने कहा कि महाराज, बहुत दूर आ गये, अब लौट चलिए.
 महात्मा बोले कि चलो, अभी दो-चार मील और चलेंगे.
 महात्मा ने कहा कि लौटने की क्या जरूरत है?
 गंगोत्री तक हो जायें.
 राजा ने कहा कि महाराज, मैं कैसे जा सकता हूँ?
 महात्मा बोले कि अच्छा राजा, अब तुम खुश रहो!
 मैं तो जाता हूँ गंगोत्री.
 तो हम मोह-कलिल में, मोह के दलदल में फँसे हुए हैं.
 हमसे पाँच रुपये, पाँच पैसे तो छूट नहीं पाते लेकिन ‘ मोहकलिलं बुद्धिर्व्यतितरिष्यति’- बुद्धि जिसका विशेष अतितरण कर जाये, वह मोह के कलिल में नहीं फँसता.
 इसकी पहचान यह है कि जो अब तक सुना है और जो आगे सुनना बाकी है, उसको याद रखने की जरूरत नहीं है- ‘ येनाश्रुतं श्रुतं भवति.
 [1] जो प्रयोजन था, वह पूरा हो गया.
 फिर सुने हुए को याद रखने की जरूरत नहीं है.
 अगर इस बात को गाँठ बाँध लोगे, तो मरने के समय ग्लानि हो जायेगी कि हमको तो सब भूल गया और भूले बिना मरना होगा नहीं.
 इसलिए अन्त में भूलना ही है तो जो सुना है, उसको भूल जाने दो और ‘ श्रोतव्यश्च ’- आगे यह सुनना है, वह सुनना है- यह भी छोड़ो.
 निर्वेद माने वैराग्य; यह शान्त रस का स्थायी भाव है.
 जिसके मन में निर्वेद होता है, उसके हृदय में शान्त रस का उदय होता है.
 फिर उसको यह सुना था और यह सुनना है- इसका न भूत लगता है और न भविष्य सूझता है.
 योगवासिष्ठ में आया है-
 अर्थात् भविष्य का अनुसंधान नहीं और जो बीत गया, उसकी चिन्ता नहीं.
 हमारा तो वर्तमान निमेष हाथ में बीतता है और हँसते हुए बीतता है, खेलते हुए बीतता है.
 अब एक बात और बताते हैं भगवान्.
 हमारी जान-पहचान के एक ब्रह्मचारी थे ; उन्होंने अपने पास बीस महात्माओं की तसबीरें रख छोड़ी थीं.
 मैंने पूछा कि ब्रह्मचारी जी, यह सब क्या है?
 बोले कि ये सब हमारे गुरु हैं.
 मैंने कहा कि अचछा, दत्तात्रेय के चौबीस गुरु थे, आपके तो अभी बीस ही हैं!
 वे बोले कि जब मैं ध्यान करने बैठता हूँ, तब ये बीसों आकर सामने खड़ो हो जाते हैं.
 मैं सोचता हूँ कि कहीं कोई नाराज न हो जाये, इसलिए मैंने सबके चित्र रख लिए हैं.
 लेकिन मैंने इतने गुरु बनाये हैं कि अब समाधि तो होती नहीं, विक्षेप ही होता है.
 तो श्रुतिविप्रतिपन्ना- तरह-तरह की बात सुनते-सुनते, बुद्धि विप्रतिपन्न हो गयी है.
 श्रुति सुनी, अद्वैत की श्रुति सुनी.
 लेकिन मीमांसा तो की नहीं, समन्वय किया नहीं, तत्तुसमन्वयात् [1] पढ़ा नहीं, ‘ गतिसामान्यात् ’ [2] का ज्ञान नहीं और बुद्धि किसी निश्चय पर पहुँची नहीं, डाँवाडोल हो गयी.
 अरे, पहले एक बात सुनकर उसका साक्षात्कार तो कर लो, अज्ञान को निवृत्त तो कर लो.
 तरह-तरह की बातों को सुनते तो हैं कान, लेकिन ये कुछ पकड़ते नहीं और इनके रास्ते से घुसकर बुद्धि विप्रतिपन्न हो जाती है.
 कोई प्रतिपत्ति ही नहीं होती, कुछ ग्रहण ही नहीं होता और ग्रहण की सामर्थ्य ही खो जाती है.
 इसलिए बुद्धि जब निश्चल होगी- ‘स्थास्यति निश्चला’ और समाधि में स्थित होगी, तब परमात्मा का अनुभव होगा. समाधि माने परमात्मा.
 ‘सम्यक् आधीयते अस्मिन् सर्वम् इति समाधिः.
 ’ समाधि शब्द संस्कृत भाषा में पुल्लिंग है ; आधि, व्याधि, समाधि, उपाधि- ये सब शब्द पुल्लिंग हैं.
 जब बुद्धि समाधि रूप परमात्मा में अचल हो जाती है, तब वह अपने आश्रय को छोड़कर विषय की ओर नहीं भागती, विषय का मूल्यांकन नहीं करती.
 देखो, बुद्धि कहीं जाती-आती नहीं है.
 यह कहना कि हमारा मन तो कलकत्ते चला गया- ठीक नहीं है.
 अरे, तुम्हारा मन तो तुम्हारे कलेजे में है, वह कलकत्ता कहाँ गया?
 तब क्या हुआ?
 क्या कलकत्ता तुम्हारे मन में आ गया?
 अरे, वह तो वहीं है, जहाँ का तहाँ है.
 कलकत्ता कलकत्ता में है और तुम्हारा मन तुम्हारे पास है.
 फिर क्या हुआ? ;   हुआ कुछ नहीं है, बुद्धि कल्पित कलक्ताकार हो गयी है.
 तो, जब ‘ समाधावचला ’- बुद्धि अचल हो जायेगी, तब ‘तदा योगमवाप्स्यसि’- समता मिलेगी.
 योग माने समता.
 अब बोले कि अच्छा, यह व्यक्ति समाधिस्थ हो गया- इसकी क्या पहचान है?
 एक सज्जन हमारे पास थे और कभी-कभी कोई प्रश्न किया करते थे.
 जब हम उनको जवाब देते, तब कहते हैं कि हमने तो इस आशय से यह प्रश्न किया था.
 अरे भाई, आशय रखकर प्रश्न मत करो.
 प्रश्न करना हो, तो साफ-साफ करो और उसका साफ-साफ जवाब लो.
 यदि आशय छिपाकर प्रश्न करोगे, तो उस प्रश्न में छल आ जायेगा, कपट आ जायेगा.
 जिज्ञासु आशयवान् नहीं होता, वह तो अपने दिल की तकलीफ साफ-साफ शब्दों में अपने गुरु के सामने रखता है.
 हमने इस आशय से यह किया, इस आशय से वह किया- इससे काम नहीं बनता.
 तुम्हारा आशय समझने के लिए पूर्व-मीमांसा-उत्तर-मीमांसा का अध्ययन किया जाएगा, तब तुम्हारा प्रश्न समझ में आवेगा.
 अब अर्जुन पूछते हैं कि ‘ स्थितप्रज्ञस्य का भाषा ’ स्थित प्रज्ञ की भाषा क्या है?
 यहाँ उन्होंने प्रज्ञा शब्द कहा.
 असल में भगवान् ने पहले ‘ प्रज्ञावादांश्च ’ भाष से कहा था और अंत में कह दिया था-
 प्रज्ञा यहाँ भी कह दिया और बीच में बुद्धि की झड़ी लगाते हुए कहते हैं कि बुद्धि स्थिर व्यवसायात्मिका होनी चाहिए, निश्चयात्मिका होनी चाहिए; अर्थात् बुद्धि चरमावस्था में होनी चाहिए, प्रथमावस्था में नहीं होनी चाहिए.
 व्यवसायात्मिका बुद्धि माने अपरिपक्व बुद्धि.
 गुड़ पक गया कि नहीं- देख लो!
 बुद्धि पकी है या कच्ची है- इसका निरीक्षण कर लो.
 काशी में एक महात्मा थे.
 वे रोज गंगा- स्नान के लिए जाते थे.
 रास्ते में एक वेश्या का घर था.
 वह पूछती थी कि महात्मा जी, कच्चे हो कि पक्के हो?
 तुम्हारी दाढ़ी कच्ची है कि पक्की है?
 वेश्या की बात अनसुनी करके महात्मा चले जाते, जवाब नहीं देते.
 लेकिन वह रोज पूछती कि महात्मा जी, कच्ची कि पक्की?
 एक दिन उस महात्मा की मृत्यु हो गयी.
 लोग उत्सव मनाने लगे, क्योंकि अन्य लोग तो मरकर पता नहीं स्वर्ग में जाते हैं या नरक में जाते हैं किन्तु महात्मा तो निर्वाण ब्रह्म को प्राप्त होते हैं; इसलिए उनकी मृत्यु से बड़ा महोत्सव और क्या हो सकता है?
 उस वेश्या ने देखा तो पूछा कि कौन मर गया?
 लोगों ने कहा कि वही महात्मा हैं.
 वेश्या ने कहा कि अरे, बिना जवाब दिये मर गये.
 कहते हैं कि वेश्या के यह कहने पर हमात्मा का मुर्दा उठकर बैठ गया और वे बोले कि देख, मैं अपनी दाढ़ी पर हाथ फेरता हूँ.
 यह पक्की है, कच्ची नहीं है.
 इसके बाद महात्मा का मुर्दा फिर मुर्दा हो गया.
 तो बुद्धि पक्की होनी चाहिए.
 कैसी?
 स्थितप्रज्ञ की तरह.
 स्थित-प्रज्ञ माने जिसकी प्रज्ञा, समझ, अकल, मुस्तकिल हो.
 कायम-मुकाम नहीं, स्थानपन्न नहीं, बिलकुल मुस्तकिल, अपनी जगह पर बैठी हुई.
 अर्जुन ने पूछा कि स्थितप्रज्ञा का लक्षण क्या है?
 उसकी भाषा माने परिभाषा क्या है?
 प्रज्ञा दो तरह की होती है, एक समाधिस्थ की प्रज्ञा और दूसरी स्थितधी की प्रज्ञा.
 मधुसूदनी में दो विभाग कर दिये गये हैं.
 शेष टीकाकारों ने एक ही विभाग रखा है, दो नहीं किया.
 जब स्थितप्रज्ञ समाधि में होता है, तब कैसा होता है और व्यवहार में होता है, तब कैसा होता है?
 ‘ स्थितधीः किं प्रभाषेत’- स्थितधी व्याख्यान कैसा देता है?
 उसका प्रवचन कैसा होता है?
 यह जो संसार का समुद्र है, मृगतृष्णा के जल के समान निस्सार है.
 वह जगत् का मूल्यांकन नहीं करता है.
 जगत् के मूल्यांकन में राग-द्वेष की वृद्धि होती है.
 यह कम मूल्य का है, यह अधिक मूल्य का है!
 सपने का हाथी और सपने का सूअर, किसकी कीमत ज्यादा है?
 दोनों सपने के हैं, फिर उनकी क्या कीमत है?
 अर्जुन आगे पूछता है कि ‘ किमासीत ’ स्थितप्रज्ञ बैठता कैसे है?
 और ‘ व्रजेत किम्’ व्यवहार कैसा करता है?
 संस्कृत में ‘व्रजेत’ शब्द का अर्थ व्यवहार है.
 यह है सीधा-साधा प्रश्न अर्जुन का.
 उसमें छल- कपट नहीं है.
 जो अपने गुरुजी को ही पढ़ाने लगे कि हमारा यह आशय था, हमारा यह अभिप्राय था, वह जिज्ञासु कैसा?
 अरे, तुम तो गुरुजी के अभिप्राय को समझने की कोशिश करो.
 जब गुरुजी को ही तुम्हारा अभिप्राय समझना पड़े, तब तो बस हो चुका ज्ञान.
 इसलिए जिज्ञासु को अर्जुन की तरह सीधे-सीधे बोलना चाहिए.
 ‘ श्रीभगवानुवाच ’- यह भगवान् का वचन है.
 ‘उवाच’ में जो लिट् लकार है, उसका अर्थ विवक्षित नहीं है ; भगवान् ने कहा- यह मतलब नहीं है; भगवान् कह रहे हैं- यह मतलब है.
 यह भगवान् का वचन है.
 संजय कहते हैं कि हम आगे जो बोल रहे हैं, वह हम नहीं बोल रहे हैं, यह तो भगवान् का वचन है और मैं उसी को बोल रहा हूँ.
 यहाँ भूतकालिक क्रिया विवक्षित नहीं है, केवल वचनमात्र विवक्षित है ; ‘भगवद्-वचनम् इति अर्थः’- यह भगवान् का वचन है.
 ‘ श्रीभगवानुवाच ’- यह भगवान् विशेषण ही विशेषण है, विशेष्य तो यहाँ कुछ है ही नहीं.
 भगवान् विशेषण है, विशेष्य नहीं है.
 यह स्थिति है?
 यह भगवान् कौन है?
 ये तो कोई अनिवर्चनीय है महाराज!
 जहाँ विशेष्य गायब है, केवल विशेषण है, विशिष्ट का कहीं पता नहीं है.
 किसी ने उन्हें देखा ही नहीं है शायद.
 प्राचीन ग्रंथों में जहाँ-जहाँ भगवान् शब्द का प्रयोग है वहाँ-वहाँ विशेषण के रूप में ही है.
 आदर के लिए विशिष्ट का नाम नहीं लेते हैं.
 जैसे, श्रीमान् ने कहा- ऐसा बोलते हैं, इसी तरह यहाँ संजय कहते हैं कि यह भगवान् का वचन है.
 अब देखिये कि भगवान् का वचन क्या है?
 उन्होंने स्थितप्रज्ञ का जो लक्षण बताया है, वह स्थितप्रज्ञों को क्या सुनाया जाये?
 यहाँ सब स्थितप्रज्ञ ही स्थितप्रज्ञ तो उपस्थित हैं.
 फिर भी कुछ चर्चा तो करनी ही है.
 उसमें पहली बात यह है कि काम का प्रहार स्थितप्रज्ञ का बल है.
 ‘ प्रजहाति ’ का अर्थ है काम का परित्याग ; एक कामी पुरुष है.
 उसकोस्त्री चाहिए, स्त्री चाहिए, स्त्री चाहिए.
 उसकी बुद्धि स्थिर कैसे होगी?
 इसी तरह किसी को धन चाहिए, धन चाहिए, धन चाहिए.
 यदि ईमानदारी से नहीं मिले तो बेईमानी से चाहिए.
 यह कामना बुद्धि को स्थिर नहीं रहने देती.
 इसलिए यदि आप बुद्धि को निश्चयात्मिका बनाना चाहते हैं, तो कामना का परित्याग कीजिए.
 अब देखो, ‘ मनोगतान् कामान् प्रजहाति.
 ’ काम का संबंध आत्मा से नहीं है.
 ये आत्मा में रहते हैं, अनात्मा के विषय हैं और स्वयं अनात्मा हैं.
 अतएव ‘न अहं, न मम’- न काम मैं हूँ, न काम मेरा है और न काम का विषय मेरा है.
 भला मुझसे काम का क्या रिश्ता?
 दे दो तलाक काम को.
 कहदो जा रे जा, न तू मेरा और न मैं तेरा.
 इस प्रकार भगवान् ने हेतु वताकर कह दिया कि ‘मनोगतान् प्रजहाति.
 अच्छा, समाधिस्थ का क्या लक्षण है?
 मन में रहता है काम और मनोवृत्ति का कर लो निरोध, तो समाधिस्थ का लक्षण हो गया.
 ‘मनोगतान् अनात्मधर्मान् निश्चयति व्यवहारयति प्रजहाति’- काम मन में है, आत्मा में नहीं है- इसका निश्चय करके व्यवहार में यदि कभी इनकी स्फुरणा भी होती है, तो वे परित्यक्त ही हैं.
 मनोगतान् का यह अर्थ है कि समाधि और व्यवहार दोनों में नहीं.
 काम क्या होता है?
 ‘यदा सर्वे प्रमुच्यन्ते हृदयस्मेह ग्रंथ्यः.
 ’ [1] .
 यह गाँठ है.
 वृत्ति और विषय की गाँठ का नाम काम है तथा आत्मा और वृत्ति की गाँठ का नाम अज्ञान है.
 गाँठ तो बिलकुल झूठी है.
 यहाँ गोस्वामीजी की गवाही ले लो-
 तो पहली बात यह है कि काम त्याग से बुद्धि में स्थिरता आती है.
 अब दूसरी बात क्या है यह देखो!
 ‘ आत्मन्येवात्मना तुष् टः’- तुम अपने आप में संतुष्ट हो कि नहीं?
 तुष्टि ढूँढ़ने के लिए कहा जाओगे?
 जहाँ खीर खाने को मिले.
 उसके लिए किसी गृहस्थ के घर में भिक्षा माँगने जायेंगे? ;   क्योंकि वहाँ बहुत बढ़िया खीर मिलती है.
 तुष्टि खीर में नहीं है, तुष्टि मकान में नहीं है, तुष्टि बिस्तर में नही है, तुष्टि स्त्री में नहीं है, तुष्टि पुत्र में नहीं है, तुष्टि धन में नहीं है.
 फिर कहाँ है?
 ‘आत्मन्येवात्मना तुष्टः’- अपने आपमें संतुष्टि है.
 अरे भाई, कुछ तो होगा?
 नहीं, आत्मनि माने ब्रह्माकार वृत्ति से संतुष्ट है.
 नहीं, नहीं आकार-वकार छोड़ो, ‘आत्मन्येव संतुष्टः’- स्वयं में स्वयं तुष्ट है.
 स्वयं में स्वयं से संतुष्ट हैं, किसी जन्य वृत्ति से, उत्पाद्य वृत्ति से संतुष्ट नहीं है.
 यह बुद्धि को स्थिर करेगा.
 जो असंतुष्ट होगा, वह तो कभी मार धाड़ भी करेगा.
 जो कामना के वशवर्ती होगा, उसकी बुद्धि स्थिर नहीं होगी, न्याय से नहीं मिलेगा तो अन्याय भी करेगा.
 तो, पहली बात कामना का परित्याग और दूसरी बात संतोष की वृत्ति- वह भी आत्मा में, आत्मा से.
 यह बुद्धि को स्थिर करने का उपाय है.
 आपकी अकल स्थिर है कि नहीं?
 यह मूड जो है, वह मूढ़ ही है ; अब तीसरी बात देखो- ;   ‘ स्थितप्रज्ञस्तदोच्यते ’- इस श्लोक में जो ‘यदा’ है, उसका अर्थ है ‘ वृत्तिव्याप्तकाले ’ और ‘तदा’ माने ‘अविद्यानिवृत्तिकाले’.
 जब वृत्ति-व्याप्ति होती है दुख के बाण पर बाण लगें, तो लगने दो.
 दुखेषु आगमापायिषु है और अपनी संतुष्टि के लिए दूसरे की अपेक्षा नहीं है.
 अब बुद्धि को बिगाड़े तो कौन बिगाड़े?
 अब आगे विस्तारपूर्वक कहते हैं-
 ‘ दुखष्वनुद्विग्नमनाः ’- क्या आप चाहते हैं कि आपके जीवन में कोई दुख का निमित्त ही न आवे?
 यह संभव है कभी?
 बड़े-बड़े महात्माओं को देखा है, उनके सामने भी दुख आते हैं.
 अरे जन मरण होता है, धन हरण होता है, भवन-दहन होता है.
 यह सब होता है कि नहीं?
 यह सब तो होता ही रहता है.
 ये सब दुख के बाण हैं.
 किन्तु ‘ दुखेष्वनुद्विग्नमनाः ’ ‘ दुखरुपेषु द्वन्द्वेषु अनुद्विग्नं मनो यस्य’- दुख के बाण पर बाण लगें, तो लगने दो.
 इषु माने बाण.
 दुखेषु आगमापायिषु- दुख आते हैं, जाते हैं; आते हैं जाते हैं.
 ये तो मेहमान हैं, गुण्डे हैं, सड़क पर चलते हैं, हमारे घर में थोड़े ही हैं.
 हमारे अंदर नहीं है, वे तो सड़क पर बहते हैं.
 उनको बहने दो.
 असल में सुख-दुख के कई विभाग हैं.
 एक तो सुख-दुख के निमित्त हैं ; अपने मन के अनुकूल हो जाये, तो बड़ा भारी सुख है और मन के प्रतिकूल हो जाये, तो बड़ा भारी दुख है.
 स्वतंत्रता होतो सुख है और परतंत्रता हो तो दुख है-
 लेकिन कौन है परतन्त्र?
 परराष्ट्र के तंत्र होना, पराये के तंत्र होना.
 अरे भाई, सुख-दुख के जो नमित्त आते हैं, उनमें अनुकूल-प्रतिकूल बुद्धि ही होती है, वस्तुएँ अनुकूल-प्रतिकूल नहीं होतीं.
 एक होती है दुखाकार वृत्ति और दूसरा होता है मैं दुखी हूँ- यह अभिमान.
 ये जो महात्मा लोग हते हैं- इनके सामने दुख के निमित्त प्रकृति के प्रवाह में चलते हैं.
 चाहे उनको प्रारब्ध मानो, ईश्वरेच्छा मानो, कर्मफल मानो अथवा उसका कुछ भी नाम रख लो- अनिर्वचनीय जरूर मानना.
 बस, इस एक बात का ध्यान कर लो.
 दुख-सुख के जो निमित्त हैं, उनके केवल प्रारब्ध पर अड़ मत जाना, केवल ईश्वरेच्छा पर अड़ मत जाना; ये केवल माया-मात्र हैं- इस पर भी अड़ मत जाता और केवल व्यावहारहिक हैं, प्रातिभासिक हैं- इस पर भी अड़ मत जाना.
 यदि निमित्त को अनिर्वचनीय तक नहीं पहुँचाओगे, तो वह तकलीफ देना बंद नहीं करेगा, राग-द्वेष हो जायेगा.
 जहाँ यह निश्चय करोगे कि हमारे दुख का यह निमित्त है, वहाँ द्वेष होगा और जहाँ यह निश्चय करोगे कि हमारे सुख का यह निमित्त है, वहाँ राग हो जायेगा.
 इसलिए न तो कोई तुम्हारे दुख का निमित्त है और न सुख का निमित्त है.
 दोनों पक्ष विद्यमान हैं ; उनको अनिर्वचनीय कक्षा की परिधि में निक्षिप्त कर दो.
 ये सब प्रारब्ध की जो बातें हैं, वे फालतू हैं.
 अज्ञान से दुख होता है, प्रारब्ध से दुख होता है, माया से दुख होता है, ईश्वरेच्छा से दुख होता है और कर्मफल से दुख होता है- यह आज तक कहीं निश्चय हुआ?
 इसलिए इनको जब तक अनिर्वचनीय की कोटि में न डाल दिया जाये, कोई इन्हें देने वाला नहीं है ; तुलसीदास जी कहते हैं कि-
 इसलिए पहले निमित्त काटो.
 अब रही बात दुखाकार वृत्ति की, उसके बारे में भी कहो, तो एक बात सुना दें.
 यदि मन में दुखाकार वृत्ति का उदय हो जाये, तो उससे कहो कि अहो, आप बहुत दिनों के बाद आये हैं, हमारे मेहमान हैं; जरा ठहरिये आप, जाइये मत!
 आज हम आपका स्वागत- सत्कार करेंगे.
 इस प्रकार आप कहेंगे कि रहिये और वह कहेगी कि मैं जाऊँगी.
 यदि आप उसको जाने के लिए कहेंगे, तो वह कहेगी कि मैं तो बैठूँगी.
 दुखाकार वृत्ति की यह बदमाशी है ; कि उससे कहो- जाओ, तो नहीं जायेगी और कहो कि रहो, तो रहेगी नहीं ; इसलिए जिस समय दुखाकार वृत्ति का उदय हो, तो कहो कि आइये, आइये; स्वागतम्, स्वागतम्.
 बहुत दिन से आप नहीं आयी थीं.
 आप तो बाहर ही बाहर आया करती हैं, तो जाती क्यों हैं?
 तीसरी बात है ‘अहं दुखी’ इत्याकारक अभिमान.
 यह अविद्या का बेटा है.
 जब तक आप अपने को ब्रह्म नहीं जानोगे, तबतक कोई न कोई अभिमान पकड़कर बैठ जाओगे.
 इसलिए ब्रह्मज्ञानैकनिवर्त्य है यह.
 ब्रह्मज्ञान की पहचान क्या है?
 अरे बाबा, जब अविद्या ही अनिर्वचनीय है, तब उसका निवर्तक जो ज्ञान है, वह तो अनिर्वचनीय होगा ही.
 इसमें क्या शंका है!
 लेकिन एक व्यवहारिक पहचान हम आपको बताते हैं.
 ब्रह्मज्ञान होने के बाद ‘मैं जीव हूँ’- यह अभिमान कभी उदय नहीं हो सकता.
 ‘मैं जीव हूँ’- इसमें चार बातें होती हैं; एक तो कर्तापन होता है, माने मैं पापी हूँ, पुण्यात्मा हूँ; दूसरा भोक्तापन होता है, माने मैं सुखी हूँ, दुखी हूँ; तीसरा संसारीपन होता है, माने मैं नरक-स्वर्ग में जाने-आनेवाला हूँ और चौथा यह होता है कि मैं कर्ता हूँ, परिच्छिन्न हूँ.
 इन चार बातों के समूह का नाम जीवपने का अभिमान है.
 एक बार जिसके हृदय में ब्रह्मज्ञान का प्रकाश फैल गया, उसको ‘मैं जीव हूँ’- यह अभिमान कभी नहीं हो सकता.
 इसलिए दुख के निमित्त आते हैं तो आने दो, दुखाकारर वृत्ति आती है, तो आने दो.
 दुखाकार वृत्ति से साक्षीभाव से है, परंतु साक्षी जब आभास से तादात्म्यापन्न हो जाताहै, तब ‘मैं दुखी हूँ’- यह अभिमान करता हूँ.
 इसलिए साक्षी को आभास से मिलने मत दो.
 हमारे जीवन में तो सुख की धारा बहती है, सुख का समुद्र उमड़ता है-
 मधु की धरती है, मधु का पानी है, मधु का सूर्य है, मधु का चंद्रमा है, मधु की वायु है, मधु का आकाश है और मधु के झरने झर रहे हैं.
 यह पृथिवी तो संपूर्ण प्राणियों का मधु है.
 मधु माने सुख ; जब सुख ही सुख बह रहा है, तब नये-नये सुख आने दो न!
 केवल एक सुख को पकड़ते क्यों हो?
 ‘ सुखेषु विगतस्पृहः ’- अरे भाई, जब सात घर में सात तरह की रोटी मिल रही है, तब एक ही घर की सात रोटी क्यों खाना?
 जब सात तरह का साग, सात तरह की दाल, सात तरह की रोटी मिल रही है तो एक ही तरह का साग, एक ही तरह की रोटी क्यों खाना?
 हमारे आचार्य कहते हैं-
 अर्थात् खिलाने वाला बृहस्पति हो, तब भी एकान्न का भक्षण नहीं करना चाहिए, लेकिन भिक्षा म्लेच्छ के कुल से भी ले लें; उस म्लेच्छ के हृदय में श्रद्धा भक्ति न हो, तब भी भिक्षा ले लें.
 किन्तु किसी भी अवस्था में एकान्न न लें.
 अरे बाबा, इस संसार के लोग तो एक दिन रोटी खिलाकर कहते हैं कि बाबाजी, जरा हमारी चिट्ठी डाक में डाल देना.
 ‘ वीतरागभयक्रोधः ’- राग, भय, क्रोध- ये तीनों चीजें कहाँ होनी चाहिए?
 बोले कि ये ‘वीत’ माने बीती हुई होनी चाहिए, वर्तमान में नहीं होनी चाहिए.
 भविष्य में भी नहीं होनी चाहिए.
 ये विगत की वस्तुएं हो जानी चाहिए, इतिहास की वस्तु हो जानी चाहिए.
 ऐतिहासिक अनुसंधान करने वाले लोग लिखा करें कि मुझे पहले कहीं किसी से राग था; एकबार मैंने अमुक के ऊपर बहुत क्रोध किया था; हम एक दिन साँप देखकर डर गये थे.
 अब तुम ऐतिहासिक होने के नाते डायरी में लिख-लिखकर रखो, लेकिन वे तो बीते दिनों की बात हो गयी.
 बात यह है कि जो दुखी हो जायेगा, उसकी बुद्धि भ्रष्ट हो जायेगी और जो सुख में स्पृहा करेगा, उसकी बुद्धि भी भ्रष्ट हो जायेगी.
 वह सुख बना रहे- इसके लिए बेईमानी करेगा और दुख न रहे- इसके लिए बेईमानी करेगा.
 दोनों हालतों में उसकी बुद्धि भ्रष्ट हो जायेगी.
 रागी पक्षपात करेगा, पक्षपात किये बिना रहेगा नहीं और उसकी बुद्धि भ्रष्ट हो जायेगी.
 भयभीत भी अपने को बचाने के लिए कुछ न कुछ कर बैठेगा और क्रोध?
 आप जानते ही हैं कि ‘क्रोध पाप कर मूल.
 ’ इसलिए बुद्धि को विचलित करने वाले ये दुर्गुण जिसने नहीं रहेंगे, उसकी बुद्धि तो स्थिर रहेगी; किन्तु इन दुर्गुणों को अपने घर में बसाने वाले बारम्बार अपनी बुद्धि को विदेश भेजा करेंगे कि जाओ, जरा पेरिस हो आओ, अमेरिका हो आओ, पाकिस्तान हो आओ, बंगलादेश हो आओ आदि-आदि.
 वहाँ तो डर आने का भी खतरा है, भय आने का भी खतरा है ; उनके ऊपर क्रोध भी आता है और हमारे अपने लोगों से राग भी है.
 क्या दुर्दशा होरही है ; ऐसी हालत में बुद्धि कैसे स्थिर रहेगी!
 वह तो पराये घर में चली गयी है!
 ‘ स्थितधीर्मुनिरुच्यते ’- देखों, बुद्धि स्थिर रखना है तो एक बात और करो.
 यह मत समझो कि हमेशा अच्छा ही अच्छा काम हमसे होगा.
 अरे, तुमसे कभी चींटी मरर जाएगी, कभी किसी को धक्का लग जायेगा और कभी किसी का कमण्डलु ही गिर जायेगा.
 तब क्या करोगे?
 कहोगे कि हाय-हाय, बड़ाभारी अपराध हो गया मुझसे!
 इस प्रकार रोओगे, पछताओगे तो बुद्धि भ्रष्ट हो जायेगी तुम्हारी!
 तब क्या करें?
 ‘यः सर्वत्रानभिस्नेहः ’- [1] स्नेह सबसे करो, पर अभिस्नेह किसी से मत करो.
 सबके लिए चिपके रहो.
 सबके लिए घी, सबके लिए मक्खन, सबके लिए दही, सबके लिए दूध बने रहो, लेकिन गोंद किसी के लिए भी मत बनो.
 ‘ शुभाशुभम् ’- कभी शुभ मिलेगा, कभी अशुभ मिलेगा.
 शोक की क्या कहें?
 लोग शोक ही करते जाते हैं और यह गलती, वह गलती देखते जाते हैं.
 गलती देखने में खुद ही गलत हो जाते हैं.
 अरे, संसार में कब तक गलतियाँ देखते रहोगे?
 छोड़ो गुण-दोषों का, शुभाशुभ का दर्शन!
 ‘ नाभिनन्दति न द्वेष्टि’- तब क्या करें महाराज?
 अभिनन्दन और द्वेष, निन्दा और स्तुति बिल्कुल छोड़ दो.
 तुमने तो बिल्ली सामने से गुजरती देख चलना ही बन्द कर दिया.
 अरे वहतो शेर की मौसी है, तुम्हारे रास्ते में आ गयी तो क्या हुआ?
 तुम भी शेर की तरह चलते चलो!
 कभी कहते हो कि मुझको तो तेरह नम्बर की कोठरी मिल गयी.
 अरे, इस प्रकार का वहम विलायतवाले किया करें ; तुम्हारे भारत वर्ष में तो ‘सर्वसिद्धा त्रयोदशी’ रहती है.
 यही बहुत बढिया है!
 अभिनन्दन और द्वेष में पक्षपात हो जाता है और उससे बुद्धि भ्रष्ट हो जाती है.
 इसलिए गुण-दोष पर दृष्टि न डालो और समदर्शी रहो, चाहे कोई अच्छा करे, चाहे बुरा करे.
 तुम अच्छा करने वाले की स्तुति मत करो और बुरा करने वाले की निन्दा मत करो, नहीं तो तुम्हारी बुद्धि बिगड़ जायेगी, उसमें पक्षपात आ जायेगा और उसके तराजू का पलड़ा झुक जायेगा.
 इसी तरह कोई अच्छा कहे या बुरा कहे, जुबान उसकी है ; वह बोलने में स्वतंत्र है ; तुम क्या लोगों की जीभ पकड़कर चलोगे!
 मुझे एक महात्मा ने बताया था कि जो कुछ हो रहा है, वह होने दो और जो कुछ कहा जा रहा है, उसको कहा जाने दो!
 होने से रोकना ईश्वर का काम है और लोगों की जुबान पकड़ना ईश्वरर का काम है.
 हम तो ब्रह्म हैं; करने-कराने की मैनेजरी हमारे जिम्मे नहीं है.
 हम न तो करते हैं, न कराते हैं.
 श्रीउड़िया बाबाजी महाराज भागवत के इन श्लोकों को बहुधा बोला करते थे-
 मनुष्य अच्छा-बुरा करे नहीं, अच्छा बुरा बोले नहीं औरर अच्छ बुरा सोचे नहीं.
 लो, है न मस्ती ; अब बुद्धि कैसी बिगड़ेगी?
 बात करोगे दूसरे को हराने के लिए, तो बुद्धि बिगड़ जाती है.
 जो जितना ज्यादा बोलता है, उसको उतनी ही गप्प हाँकनी पड़ती है.
 इसलिए महात्माओं ने कहा कि अच्छा बाबा, गप्प ही सुनाना हो तो पुराना सुनाना, पुराणों का सुनाना, नया मत सुनाना. नहीं तो कर्तृत्वाभिमान आ जायेगा और बुद्धि भ्रष्ट हो जायेगी.
 ‘तस्य प्रज्ञा प्रतिष्ठता ’- प्रतिष्ठिता का अर्थ है प्रतिष्ठाम् इता, इज्जतदार है.
 आदमी उस पर विश्वास करता है, जिसका निश्चय पक्का होता है.
 जो अपने निश्चय से डाँवाडोल होता रहता है, उस पर दुनिया में कोई विश्वास ही नहीं करता, उसकी कोई इज्जत ही नहीं होती.
 आज कुछ, कल कुछ, कौन मानेगा तुम्हारी बात?
 यदि दो-चार बार अपने पति को जेब से पैसा निकाल लो और ना बोल दो, तो पति अपनी पत्नी पर विश्वास ही नहीं करेगा और फिर सोचेगा कि यहजैसे पैसे के बारे में झूठ बोलती है, वैसे ही दूसरों से मिलने के बारे में भी झूठ बोलती होगी.
 इसलिए अपनी प्रज्ञा प्रतिष्ठित होनी चाहिए.
 प्रतिष्ठित माने इसका निश्चय बिलकुल पक्का है, दृढ़ है, सच्चा है.
 ’ [1] देखो, पहला है काम त्याग-मूलक, दूसरा है आत्मतुष्टिमूलक, तीसरा है अनुभूदमूलक, चौथा है समत्वमूलक और पाँचवाँ है संयम मूलक.
 यह समत्वमूलक है ; जिसकी इन्द्रियाँ बस में, काबू में नहीं होती, वह न जाने क्या बोल दे और न जाने क्या कर दे!
 वह अपनी बात पर, अपने निश्चय पर कैसे टिकेगा?
 इसलिए सबको समझने का सामर्थ्य चाहिए.
 जैसे कूर्म , कछुआ, कच्छप चारों ओर से अपने हाथ-पाँव को समेट लेता है, वैसे ही मनुष्य को अपनी इन्द्रियों पर अधिकार रखना चाहिए.
 ‘ इन्द्रियाणीन्द्रियार्थेभ्यः ’- हमारी जो इन्द्रियाँ हैं, हाथ-पाँव आदि हैं, वे क्या हैं?
 इन्द्र माने कर्म का देवता.
 देखने का मन हुआ तो चलने के लिए पाँव निकल आये.
 छूने का मन हुआ तो पकड़ने के लिए हाथ निकल आये.
 सुनने का मन हुआ, तो बोलने के लिए जुबान निकल आयी.
 ये सब कर्मेन्द्रियाँ नौकर हैं, कर्मचारी हैं और ज्ञानेन्द्रियाँ इनकी मालिक हैं.
 इन्द्रिय माने ‘इन्द्रदत्त, इन्द्रजुष्ट’- ये इन्द्र से पैदा हुई हैं, इन्द्र ने इनको दिया है, इन्द्र ही इनका संचालन करता है.
 कर्म करनने का जो संकल्प है, इसी से इन्द्रियाँ बनी हैं.
 कर्मादि- देवता के कारण बनी हुई होने के कारण इनका नाम इन्द्रिय होता है.
 अब देखो, ‘इन्द्रियार्थ’ क्या है?
 यह पकड़ो, मत खाओ, यह सुनो, यह देखो- अरे बाबा, जरा समेटकर देखो कि तुम्हारी इन्द्रियाँ भी तुम्हारे वश में हैं कि नहीं?
 जो अपनी इन्द्रियों को समेट सकता है, उसकी बुद्धि पर हम विश्वास कर सकते हैं, किन्तु जो इन्द्रियों को समेट नहीं सकता, उस पर विश्वास नहीं होगा.
 अब बोले कि आओ, निराहार हो जायँ, छोड़ दें आहार-विहार.
 नहीं भाई, आहार-विहार छोड़ देने से काम नहीं बनता है.
 ठीक है आप खाना छोड़ दोगे तो रोटी-दाल आपके मुँह में नहीं घुसेगी और वह बाहर ही रह जायेगी.
 लेकिन कहो कि रोटी-दाल छोड़ने से राग मिट जायेगा, तो वह नहीं मिटेगा.
 इन्द्रियों का स्वभाव और विषयों का स्वभाव, ये दोनों केवल आहार-परित्याग से नहीं छूट सकते.
 देखो, कल है एकादशी.
 मान लो कि आज किसी ने कहा कि भाई, कल तो व्रत रहना है, इसलिए आज शाम को जरा हलवा-पूरी बन जाये, तो कल व्रत करने में सुबिस्ता रहेगा.
 कल फलाहार भी अच्छा बनना चाहिए, आलू का तो हलवा बनना चाहिए और कूटू की पूरी बननी चाहिए.
 अब बोलो की वह एकादशी हुई कि द्वादशी?
 एकादशी माने निराहार तो नहीं हुआ, महाहार हो गया.
 इसलिए, आहार का परित्याग कर देने मात्र से केवल विषय जाते हैं, उनका राग नहीं जाता है.
 राग तो तब जायेगा, जब ‘ परं दृष्ट्वा ’- सबसे तो परे है- परात्पर जो तत्व है, आम तत्व है, उसका दर्शन हो.
 उसी का दर्शन होने से राग की निवृत्ति हो जायेगी.
 देखो, बौद्ध लोग प्रपंच को निःस्वभाव होने के कारण शून्य मानते हैं, प्रपञ्च स्वयं में कोई स्वभाव नहीं है, इसलिए मिथ्या है.
 वेदान्ती मानते हैं कि अधिष्ठान के ज्ञान से यह मिथ्या है, स्वयं निःस्वभाव होने से मिथ्या नहीं है.
 अधिष्ठान- ज्ञान से इसके स्वभाव का बोध होता है, केवल इसकी निःस्वभावता के ज्ञान से इसका बोध नहीं होता.
 सर्प दिख रहा है, वह निःस्वभाव है; सर्प में सर्पता नहीं है, ठीक है.
 क्या इतने से काम बन गया?
 नहीं-नहीं, सर्प को निःस्वभाव समझोगे तो माला पैदा हो जायेगी.
 माला को निःस्वभाव समझोगे, तो भूछिद्र पैदा हो जायेगा.
 भूछिद्र को निःस्वभाव समझोगे, तो दंड पैदा हो जायेगा ; इस प्रकार परंपरा बढ़ती जायेगी ; किन्तु यदि रज्जुज्ञान हो जायेगा, तो सर्प, दंड, धारा, छिद्र माला- सबकी निःस्वभावता का ज्ञान हो जायेगा.
 इसलिए वेदान्ती भी जगत् को मिथ्या कहते हैं और बुद्धि भी जगत् को मिथ्या कहते हैं.
 परंतु जगत् को निःस्वभाव होने के कारण मिथ्या मानते हैं और हम अधिष्ठान-ज्ञान को, अध्यस्त को मिथ्या मानते हैं- यह दोनों में अंतर है.
 इस परम सत्य का ज्ञान होने पर ही निवृत्ति होगी.
 लेकिन यह सब बुद्धि से ही होगा ; इसलिए-
 महापुरुष विपश्चित् हैं, प्रयत्न कर रहे हैं.
 ये बड़े समझदार हैं, संगीन की तरह तेज हैं, बड़ी दूर की कौड़ी लाते हैं.
 विपश्चित् इसी को कहते हैं, जो बड़ी दूर की कौड़ी लावें- ‘विप्रकृष्टं श्रृण्वन्ति इति विपश्चित्.
 ’ ये आँख बन्द करके, अन्नमय कोश के भीतर, प्राणमय कोश के भीतर, मनोमय कोश के भीतर, विज्ञानमय कोश के भीतर घुसकर बड़ी दूर की कौड़ी निकाल रहे हैं.
 अरे, ये तो आत्मा को समझने के लिए कल्पित हैं.
 इनमें कहाँ भीतर प्रवेश करते हो?
 ये तो जैसे गणित लगाने के लिए अध्यारोप, अपवाद किया जाता है, वैसे ही अध्यारोपापवाद हैं.
 इसलिए चाहे जितना भी प्रयत्न करो, ये इन्द्रियाँ हैं ‘प्रमाथीनि’- जो भीतर-ही-भीतर मथ देती हैं और मन का मक्खन निकाल लेती हैं- ‘ हरन्ति प्रसभं म नः.
 ’ इसलिए आप ‘ तानि सर्वाणि संयम्य युक्त आसीत मत्प रः’- यहाँ से साधना शुरू करो.
 अब आप स्वयं समझ लो कि स्थितप्रज्ञ की परिभाषा क्या है!
 समाधिस्थ की परिभाषा क्या है औरर उसका प्रभाषण क्या है.
 ‘नाभिनन्दति न द्वेष्टि ’- यह उसका प्रभाषण है.
 वह बैठा कहा है?
 ‘ यदा संहरते चायं कूर्मोंऽगानीव सर्वशः युक्त आसीत् मत्परः ’- अपने स्वरूप में बैठा है.
 वह कहाँ बैठता है?
 अपने स्वरूप में बैठता है.
 इसमें दो बातें बतायी हैं- एक तो ‘ युक्त ’ और दूसरा ‘ मत्परः ’.
 परमात्मा का वर्णऩ ‘अस्मद्’ शब्द से किया जाता है- ‘अहमेव प्रत्यगात्मा परः वासुदेवः’.
 यह जो प्रत्यगात्मा है, यही वासुदेव है.
 मत्परः- इसका अर्थ ऐसे ही समझो कि पहला अध्याय फल है और दूसरा अध्याय बीज है.
 उसके बाद के पंद्रह अध्याय हैं शाखा और अट्ठारहवाँ अध्याय है फिर बीजात्मक फल.
 यह है गीता की स्थिति.
 इसमें जैसा कि बताया, दूसरा अध्याय बीजात्मक है.
 इसमें भकग्ति का बीज भी कहीं न कहीं होना चाहिए.
 वही है मत्परः.
 यह भक्ति का बीज है और ‘युक्त’ योग का बीज है.
 यदि स्थितप्रज्ञ में योग न हो और मत्परता न हो तो दुनिया में किसी के अंदर योग और भक्ति आयेंगे कहाँ से?
 इसलिए कहा गया है कि ‘ युक्ताहारविहारस्य ’ [3] ) आहार-विहार ठीक रखो.
 जो ऐसा करता है, ‘ स युक्तः सर्वकर्मकृत्’ [4] वही युक्त है.
 छठवें अध्याय में कहा गया है-
 यह जो ज्ञान-विज्ञान-तृप्तात्मा है, कोई अंधा बहरा लूला नहीं है.
 यह सोने को पहचानता है कि यह सोना है, पत्थर को पहचानता है कि पत्थर है और मिट्टी के डले को पहचानता है कि मिट्टी का डला है, पर उसका मूल्यांकन नहीं करता; क्योंकि सोने को बेचना नहीं है; पत्थर से किसी तो तोड़ना नहीं है, मिट्टी के ढेले को फोड़कर खेत में बराबर नहीं करना है.
 न खेती करनी है, न पत्थर मारना है और न सोना बेचना है, पर दिखता सब है.
 देखो, यह समाधिस्थ है.
 ‘ युक्त इत्युच्यते ’ [2] ‘युक्त आसीत् मत्परः ’ [3] यह व्यवहार में भी बैठता है, समाधि में भी बैठता है और परमात्मा परायण होकर भी बैठता है, ब्रह्मात्मैक्य में भी बैठता है.
 अब आगे कहते हैं कि इन्द्रियाँ जिसके वश में हैं, उसकी प्रज्ञा प्रतिष्ठित है-
 यहाँ छह बातें हैं- हमारी बुद्धि स्थिर कैसे हो?
 हमारी अकल, समझ मुस्तकिल कैसे हो कि डाँवाडोल न रहे?
 जिसकी बुद्धि डाँवाडोल है, वह व्यापार में भी निष्फल है.
 बुद्धि डाँवाडोल है तो पत्नी का निर्वाह कैसे करेगा?
 स्वयं का निर्वाह कैसे होगा?
 बुद्धि डाँवाडोल होने पर तो व्यवहार में भी सफलता नहीं मिलती ; अस्थिर बुद्धि होने पर समाधि कैसे लगेगी? ;   ज्ञान कैसे होगा?
 प्रतिष्ठित बुद्धि तो सर्वत्र आवश्यक है.
 यह लक्षण भी है, लक्ष्य भी है.
 साधक के लिए साधन है और चिन्तक के लिए पहचान है.
 अब रही बात यह कि बुद्धि स्थिर होने में विघ्न क्या-क्या आते हैं?
 यहाँ आठ विघ्नों का वर्णन है-
 आसक्ति से उत्पन्न होता है काम, जिससे आसक्ति हो, तद्विषयक काम का उदय होता है.
 काम में जरा भी बाधा पड़ी कि क्रोध आया.
 गुरुजी महाराज चेले पर नाराज हो गये और पूछा कि क्यों नहीं आये समय से, यह काम क्यों नहीं किया समय से?
 काम में बाधा पड़ने पर, अपने हृदय का जो आनन्द है, वह जल जाता है ; ‘कं रुनद्धि इति क्रोधः ; कं सुखं सुख-स्रोतः.
 ’ सुख का झरना, जो दिल में बहता है, उसमें जो बाँध बना दे, बहने न दे, रुकावट डाल दे, उसका नाम क्रोध है.
 क्रोध आने पर क्या होगा?
 शिष्य गुरु को भी हुंकार कर बोलते हैं; पुत्र पिता को भी तू-तड़ाक करके बोलते हैं.
 यह क्रोध तो ऐसा है, जो सब पापों का मूल है.
 क्रोध से होता है सम्मोह, सम्मोह से स्मृति-विभ्रम; इस समय हमारा क्या कर्तव्य है- यह भूल जाता है और स्मृति-भ्रंश होने के बाद बुद्धि का नाश हो जाता है.
 इन विघ्नों को गिन लो- पहले विषय का ध्यान हुआ; विषय-ध्यान का तात्पर्य है जान-बूझकर विषय का ध्यान करना.
 अपने आप कभी ध्यान में आ जाये और फिर चला जाये, तो उसकी गिनती नहीं है.
 विषय- ध्यान के बाद आसक्ति, फिर काम, फिर क्रोध, फिर सम्मोह, फिर स्मृति-विभ्रम- ध्यान के बाद आसक्ति, फिर काम, फिर क्रोध, फिर सम्मोह, फिर स्मृति-विभ्रम, फिर बुद्धि-नाश और फिर सर्वनाश!
 लेकिन भगवान् कहते हैं कि- ;   ‘ न मे भक्तः प्रणश्यति’- मेरे भक्त का नाश नहीं होगा.
 क्योंकि भगवान् का भक्त बुद्धिहीन नहीं होता, उसकी बुद्धि होगी.
 यदि बुद्धि नहीं होगी तब ‘ बुद्धिनाशात्प्रणश्यति .
 ’ लेकिन बुद्धि तो होगी ही, क्योंकि जब भगवान् बहुत खुश होते हैं, तब बुद्धियोग देते हैं.
 यह उनका तोहफा है, जो उनके भक्तों को ही मिलता है-
 पहले यह चर्चा हो रही थी कि मनुष्य की बुद्धि डाँवाडोल क्यों रहती है?
 इसलिए रहती है कि एक निश्चय पर अडिग नहीं रहती.
 स्थितप्रज्ञ माने दृढ़निश्चयी.
 हमारे वेदान्ती लोग कहते हैं कि बोध दो तरह का होता है, एक दृढ़ और दूसरा अदृढ़.
 स्थितप्रज्ञ दृढ़बोध होता है, डाँवाडोल नहीं होता.
 उसके जीवन में ‘गंगा गये गंगादास, जमुना गये जमुनादास ऐसा नहीं है ; बुद्धि को डाँवाडोल करने को जो आठ कारण बताये गये हैं, वे जब तक जीवन में रहते हैं, तब तक बुद्धि को स्थिर नहीं होने देते.
 उनमें से जो पहला है, विषयों का ध्यान- ‘ ध्यायतो विषयान्सपुंसः ’- उसके संबंध में श्रीमद्भागवत का कथन इस प्रकार है-
 भगवान् कहते हैं कि विषय का ध्यान करोगे तो तुम विषय में डूब मरोगे और ऐसे जूबोगे कि कहीं पता नहीं चलेगा.
 किन्तु यदि मेरा ध्यान करोगे तो तुम्हारा चित्त मुझमें लीन हो जायेगा.
 इससे सिद्ध है कि ध्यान की कितनी बड़ी भारी महिमा है.
 असल में सारे योग का उपयोग ही यही है कि हमको ध्यान करना है.
 विषयों के ध्यान की खास बात यह है कि ध्यान करते हैं हम और बाँध लेते हैं वे.
 ’ आँख गयी सामने- बीच में न कोई डोरी, न बिजली का तार और विषय ने आँख को बाँध लिया.
 रोशनी को बाँधो, उसे देखो, हमको देखोगे तो चैन नहीं पड़ेगा.
 यह है बन्धन!
 इसलिए जान-बूझकर विषयों का ध्यान नहीं करना चाहिए ; करोगे तो तुम्हारी बुद्धि तुम्हारे घर में नहीं रहेगी, पराये घर में चली जायेगी ; जैसे तुम अपनी पत्नी को पराये घर में रहने देना पसंद मत करो.
 पराये घर में जाने के बाद इससे होता है संग ; संग माने संगम, सट जाना.
 गीताकार बड़े सावधान हैं इस विषय में.
 लोग कहते हैं कि अमुक बड़े सत्वगुणी हैं ; सत्वगुणी की बड़ी प्रशंसा है ; वाह-वाह, कितने सात्विक पुरुष हैं.
 लेकिन गीता कहती हैं कि नहीं-नहीं, यह भी संग कराता है, ‘ सत्वं सुखे सञ्जयति .
 ’ [2] यह सत्वगुण भी चाहता है कि हर समय सुख बना रहे- ‘सुखसंगेन न बध्नाति ज्ञानसंगेन चानघ’.
 [3] ईश्वर भी सृष्टि की स्थिति और उत्पत्ति करते-करते जब ऊब जाता है, तब प्रलय करता है.
 नहीं तो प्रलय करने की क्या जरूरत थी?
 इसी तरह सत्वगुण भी सुख में और ज्ञान में संग उत्पन्न करता है.
 अब जिससे संग होगा, संजन होगा और जिसके साथ हम चिपक जायेंगे, उसके प्रति इस प्रकार की भावना का उदय होगा ही, कि यह छूटने न पावे, हमसे दूर हटे नहीं, बराबर सटा रहे.
 यह काम हो गया और ‘ कामात्क्रोधोऽभिजायते .
 ’ काम की पूर्ति से यदि यह संतोष हो जाता कि बस, अब और नहीं, तो कोई बात होती! ;   यह तो ऐसा है महाराज, कि इसमें कभी इतिश्री नहीं होती है ; भागवत का कहना है कि-
 जैसे आग में घी डालने से आग की ज्वाला और बढ़ती है, वैसे ही विषय के द्वारा कामना का पेट भरने से कामना की ज्वाला और भी बढ़ती है.
 एक कामना पूरी हो, तब यह कामना होती है कि इतना ही क्यों?
 और क्यों न मिल?
 पहले किसी से कहते हैं कि पाँच रुपया दे दो और जब वह पाँच रुपया दे देता है, तो मन में आता है कि पाँच ही क्यों दिया, दस क्यों नहीं दिया?
 तो पाने वाला हजार चाहता है, हजार पाने वाला लाख चाहता है और लाख पाने वाला करोड़ चाहता है.
 इस कामना का पेट नहीं भरता है, इसमें बाधा पड़े, तब भी क्रोध आता है और पूरा करो, तो जलाता है- ‘ कामात्क्रोधोऽभिजायते .
 ’ फिर जैसा कि पहले कहा और उसको दुहरा देने में कोई हर्ज नहीं कि जब क्रोध आता है तब आदमी की बुद्धि ठीक काम नहीं करती; उसे सम्मोह से कर्तव्य की विस्मृति हो जाती है, स्मृति का विभ्रम हो जाता है.
 स्मृति भ्रंश से बुद्धि का नाश हो जाता है और जब बुद्धि का नाश हो जायेगा, तब ईश्वर को क्या दोगे?
 अरे, आपके दरवाजे पर खड़ा होकर ईश्वर आपसे माँग रहा है.
 क्या माँग रहा है- कुछ मालूम है?
 यह माँग रहा है कि ‘ मय्येव मन आधत्स्व, मयि बुद्धिं निवेशय .
 ’ [2] ईश्वर कहता है कि अपनी बुद्धि हमारे पास रख दो ; लेकिन तुम क्या दोगे उसको?
 बुद्धि का नाश हो जायेगा, तो तुम भक्ति कैसे करोगे?
 बुद्धि के बिना भक्ति भी नहीं होगी.
 एक कथा आती है कि वानर किसी राजा का बड़ा भक्त हो गया था.
 बड़ा प्रेमी हो गया था वह हरदम राजा के साथ ही रहता था.
 एक दिन राजा सो रहा था और वह वानर पहरा दे रहा था कि राजा का कुछ नुकसान न हो जाये.
 बुद्धि तो थी नहीं उस विचारे वानर के पास! ;   इसलिए जब एक मक्खी राजा के शरीर पर बैठी, तब उसने उनकी तलवार उठाकर ऐसे मारी की मक्खी तो उड़ गयी, लेकिन राजा साहब का शरीर कट गया.
 बुद्धिहीन प्रेमी की यही दशा है.
 बुद्धिहीन प्रेमी लोग जिससे प्रेम करते हैं, उसी को मार डालते हैं.
 तो, बुद्धि के बिना भक्ति तो हरोती ही नहीं, ज्ञान भी नहीं होता- ‘बु द्ध्य विशुद्ध्या युक्तो धृत्यात्मानं नियम्य च .
 [1] अरे, बाबा, अभी आप कह आये कि बुद्धि के बिना कर्मयोग भी नहीं हो सकता.
 कर्म के मूल में इच्छा चाहिए, इच्छा के मूल में ज्ञान चाहिए और ज्ञान के बिना बुद्धि के होता नहीं है.
 ‘जानाति इच्छति करोति’- पहले समझोगे, तब चाहोगे और तब करोगे.
 जहाँ इच्छा और कर्म के मूल में बुद्धि नहीं है, वहाँ साधन-वाधन कुछ होने वाला नहीं है.
 यदि कहो कि हम तो भगवान् से यह वरदान माँगते हैं कि हमें बुद्धि हीन बना दो- ‘बना दो बुद्धिहीन भगवान्!’ सचमुच एक सज्जन ने इसी शीर्षक से एक कविता लिखी है.
 लेकिन इनसे कौन पूछे कि तुम अपने को इतना बुद्धिमान समझते हो कि बुद्धिहीन बनकर अपने को बचाना चाह रहे हो?
 असल में यह भी अपनी बुद्धिमत्ता को प्रकट करना ही है.
 एक सज्जन सत्संग में आये, तो जातू के पास आकर बैठ गये.
 लोगों ने कहा कि ऊपर, बैठिये तो बोले कि हम तो यहीं बैठकर सत्संग करते हैं.
 हम तो निरभिमान मैं, इसलिए हमें जूतों में बैठकर सत्संग करना अच्छा लगता है.
 यह निरभिमानता का अभिमान है कि नहीं?
 अन्य सब लोग अभिमानी हैं और हम अभिमान रहित हैं- यह निरभिमानपने का अभिमान हो गया कि नहीं?
 इसलिए बुद्धिहीन-पने की भी एक बुद्धि होती है.
 मैंने देखा है कि जो लोग यह प्रार्थना किया करते थे कि ‘ बना दो बुद्धिहीन भगवान् ’, वे अपने को हमसे ज्यादा बुद्धिमान समझते थे.
 इसलिए भाई, जब बुद्धि का नाश हो जायेगा, तब न ईश्वर के बारे में ज्ञान होगा और न अपने बारे में.
 तब तो प्रणाश हो जायेगा.
 अदर्शन ही तो प्रणाश है.
 इसलिए यह समझ लो कि बिना बुद्धि के ईश्वर का भी दर्शन नहीं होगा और बिना बुद्धि के गृहस्थ का व्यवहार भी नहीं होगा.
 भगवान् को पर्यवस्थित बुद्धि बहुत पसंद है.
 जिनकी बुद्धि चंचल है, वे एक दिन कहेंगे कि भगवान्, तुम बड़े दयालु हो, सर्वज्ञ हो, सर्वशक्तिमान हो, हम आपकी भक्ति कर रहे हैं.
 दूसरे दिन कहेंगे कि कुछ नहीं, कल मैं इतनी प्रार्थना की और तुमने एक भी नहीं सुनी.
 ऐसे अस्थिर चित्तवाले लोगों से भगवान् भी डरते हैं.
 अब आपको हम एक सिद्धांत की बात सुनाते हैं.
 वह सिद्धांत यह है कि भक्तलोगों की सदाचारवृत्ति होती है, और वह भी प्रेमपूर्वक.
 किन्तु जो सदाचारवृत्ति योगपूर्वक होती है, उसको भक्ति नहीं मानते, क्योंकि उसमें रसोल्लास नहीं होता है.
 ‘आनुकूल्येन श्रीकृष्णानुशीलनम्’- [1] अनुकूल भाव से श्रीकृष्ण का अनुशीलन करना भक्ति है.
 किन्तु योगी लोग पहले स्थूल के आधार से शान्ति , फिर इन्द्रियों को निर्विषय करके शान्ति, फिर अस्मिता मात्र की शान्ति, फिर विवेकख्याति होकर असम्प्रज्ञात समाधि की शान्ति- ऐसा क्रम मानते हैं.
 अब आप देखो, हम आपको इस गीता गुरु की पहचान कराते हैं.
 गीता-गुरु को पहचानना थोड़ा कठिन है.
 यह कहता है कि काम करो और आनन्द में रहो.
 वेदान्त का सिद्धांत समाधिस्थ नहीं है और वेदान्त का सिद्धांत तदाकार वृत्ति करने का सिद्धांत नहीं है.
 वेदान्त का सिद्धांत है निर्भय, निर्द्वन्द्व रहना!
 धुँआधार फावड़ा चला रहे हैं, गाय चरा रहे हैं, सौदा तौल रहे हैं, सामने तीर मार रहे हैं, वेद पाठ कर रहे हैं और सबसे निवृत्त होकर मस्ती में हँसरहे हैं तथा समाधि लगाकर बैठे हैं.
 पर इनमें कोई फर्क है?
 बोले कि नहीं, निर्द्वन्द्व!
 कहीं विरक्त लोग दोपहरी में भिक्षाविक्षा करने के बाद पुराने कपड़ों के जूते बना देते हैं और अपने हाथ से उसको सीते रहते हैं.
 एक दिन किसी ने पूछा कि इतने बड़े-बड़े महात्मा होकर आप लोग जूते सी रहे हैं?
 विरक्त महात्मा ने कहा कि जो समाधि लगाना है, वही जूता सीना है और जो जूता सीना है, वही समाधि लगाना है.
 यह वेदान्त है, निर्द्वन्द्व, निर्भय!
 ‘अभयं वै जनक प्राप्तोति’ [2] इसमें अभय पद की प्राप्ति हो गयी.
 हाथ जोडकर बैठने का नाम वेदान्त नहीं है, सिकुड़कर बैठने का नाम भी वेदान्त नहीं है; फिर किसका नाम वेदान्त है.
 कर्म में, अकर्म में, विकर्म में- जहाँ भी मौज हो, वहाँ रहो!
 अब भगवान् बुद्धि के पर्यवस्थान की जो युक्ति बताते हैं, वह आप देखो ; ‘ इन्द्रियैः गोभिः ’- इन्द्रियाँ गाय हैं और वे ‘ विषयान् घासान् चरन्’- विषय रूप घास को चरती है ; यहाँ घास शब्द को संस्कृत ही रहने दो!
 कोई उसमें डरने-वरने की बात नहीं है ; पाणिनीय व्याकरण में अद् धातु का जघात रूप बना दिया ; घुस आदेश करके कहाँ धातु और कहाँ यह मूल धातु का विवर्त!
 तो विषयान् इन्द्रियैश्चरन्- इन्द्रियाँ हैं गाय और ये चर रही हैं विषयों में लेकिन ‘ रागद्वेषवियुक्तैः ’- रागद्वेष-विहीन होकर.
 अब ये घास चरें अर्थात् किसी विषय का सेवन करें.
 किन्तु इसमें उनका न राग है, न द्वेष है विषयों के चरागाह में.
 दूब है कि नागरमोथा, कुश है कि कास-इसका विवेक पंडित लोग करें, तुम तो जाकर हरी-हरी घास चर जाओ! ;   न कहीं राग है, न कहीं द्वेष है.
 ऊसर में मुँह डाल दिया, तो वहाँ भी कुछ चर लिया!
 मतलब तो पेट भरने से है, घास की जाति से मतलब नहीं है.
 ‘ रागद्वेषवियक्तैस्त ’- न कहीं राग है, न द्वेष है, घास चर रही हैं इन्द्रियाँ ; परंतु ‘ आत्मवश्यैः ’- ये इन्द्रियाँ ऐसी नहीं कि चाहे जहाँ चली जायँ, चाहे जिस जंगल मे या चाहे जिस खेत में मुँह मार लें ; ये इन्द्रियाँ तो अपने वश में है.
 तो इन्द्रियों में रागद्वेष न हो और वे अपने वश में हों तो यह आवश्यक नहीं कि घास खाना बन्द कर दें.
 जबलपुर में एक गाय ऐसी थी जो हरी-हरी घास तो खाये, लेकिन सूखा पुआल हो, तो न खाये.
 इससे गाय पालने वाले के सामने समस्या खड़ी हो गयी, क्योंकि बराबर हरी-घास मिलना सम्भव न था.
 इसलिए उसने हरे शीशे का चश्मा बनवाया और लगा दिया गो माता को.
 आँख पर चश्मा लगाने के बाद पीली घास को भी हरी घास समझकर खाने लगी!
 तो इसलिए इन्द्रियाँ अपने वश में होनी चाहिए, उसके बाद जो मौज हो, सो करो.
 यदि मौज न हो, तो कह दो कि इसके आगे मौज नहीं है, हटो!
 मौज में भी मर्यादा होती है.
 एक दिन कुछ लड़कियाँ मेरे पास आयीं, जो बी.ए.-एम.ए. में पढ़ती थीं.
 बोलीं कि स्वामीजी, आपलोग यह करो, यहर मत करो, यह खाओ, यह मत आखो यह सब कहकर हम लोगों को क्यों कैद में डालते हो?
 आप क्यों नहीं छुट्टी दे देते कि हमारी जो मैज हो, सो करें?
 मैंने कहा कि अच्छा, मैं जो कहूँगा, वह तुम लोग खाओगी?
 यह सुनकर वे जरा सोच में पड़ गयीं.
 मैंने कहा कि अरे भाई, कोई न कोई चीज ऐसी निकल आयेगी, जो तुम लोग नहीं खा सकोगी.
 कहो तो मैं अभी नाम ले लेता हूँ.
 लड़कियाँ बोलीं कि हाँ महाराज, यह बात सच है.
 इसलिए जब ऐसा है कि यह चीज हम नहीं खायेंगे, तो जानबूझकर एक कायदा बना लो, संविधान बना लो, संहिता बना लो ; मर्यादा में रहो ; मर्यादा क्या है? ;   ‘मर्यैः मनुष्यैः आदीयते इति मर्यादा’- मनुष्य जिस नियम को अपने जीवन में स्वीकृति दे, उसका नाम मर्यादा होता है.
 इसका अर्थ यह है कि मनुष्य को अपने लिए एक सीमा बना लेनी चाहिए कि हम इस मेंड़ के आगे जायेंगे और इस मेड़ के आगे नहीं जायेंगे.
 मर्यादा तो पशु-पक्षियों में भी देखने में आती है, फिर मह मनुष्य होकर भी अपने जीवन में मर्यादा न बनावें, तो क्या यह लज्जा की बात नहीं है?
 इसलिए इन्द्रियाँ हमारे वश में हों और हम मनसे जो कह दें कि यह करो, वह करें?
 और मना कर दें, वह न करें.
 यह कैसा नौकर है, जो हमारे मना करने पर भी काम करें और आज्ञा देने पर भी न करे?
 सोचो तो, हमारा मन और हमारी इन्द्रियाँ अपनी नौकर हैं कि मालिक हैं?
 तो ‘ विधेयात्मा ’- इसमें जो विधेय है, उसका अर्थ है आज्ञाकारी.
 जो हमारी विधि का पात्र है, विधि के योग्य है, उसे विधेय बोलते हैं- ‘विधातुं योग्यःविधेयः ; ’ बोले कि विधेय होने से क्या होगा?
 यह होगा कि ‘ प्रसादमधिग्छति .
 ’ अर्जुन आये थे रोते हुए.
 भगवान् कहते हैं कि तुम विषाद् लेकर आये थे, अब प्रसाद लेकर जाओ.
 अर्जुन को विषाद है और भगवान् उसके प्रसाद का उपाय बताते हैं- ‘ प्रसादस्तु प्रसन्नता’- निर्मल चित्त हो जाओ.
 शोक-मोह को छोड़ दो.
 मनुष्य को वस्तु दुख नहीं देती, आदमी दुख नहीं देता, वासना दुख देती है.
 गृहस्थ लोग कहते हैं कि महाराज, खाने को रोटी नहीं मिलती है; पर वे भरपेट खाकर आते हैं.
 यह जरूर है कि वे चाहते होंगे कि रोटी घी में चुपड़ी हो और बढ़िया गेहूँ की हो! ;   उसकी जगह उन्हें सूखी रोटी मिलती होगी और अच्छे गेहूँ की नहीं मिलती होगी ; पर रोटी मिलती जरूर होगी ; आपको एक सच्ची बात सुनाता हूँ.
 एक दिन एक व्यापारी मेरे पास आकर रोने लगा.
 ये जो बड़े-बड़े करोड़पति हैं, ये जब इन्कमटैक्स में पकड़े जाते हैं या इनको कोई बड़ा घाटा लगता है, तब आकर रोते हैं.
 उनका रोना देखते ही बनता है!
 उसने बताया कि महाराज, हमारे घर में खाने की तकलीफ हो गयी है.
 आप जानते ही हैं, अमुक आदमी ने हमारा लाख रुपये ले लिया है; आप उसे कह दीजिए कि हमें वापिस दे दे.
 उसको रोते देखकर मुझे बड़ी दया आयी.
 मैंने उसे सान्त्वना देते हुए कहा कि अच्छी बात है ; ऐसे तो मैं नहीं कहूँगा; किन्तु जब वे मेरे पास आयेंगे, तब मौका पड़ने पर मैं कह दूँगा.
 दस दिन के भीतर ही वह फिर मेरे पास आयेंगे, तब मौका पड़ने पर मैं कह दूँगा ; दस दिन के भीतर ही वह फिर मेरे पास आया और बोला कि एक जमीन मैंन ली है.
 उसमें दस लाख रुपये की फैक्टरी लगानी है.
 आप भूमि पूजन के समय चलकर शिलान्यास कर दीजिए.
 मैंने मन में सोचा कि यह तो रोटी के बिना मर रहा था, फिर इसके पास दस लाख रुपये कहाँ से आ गये? ;   उसके बाद वह विलायत गया और वहाँ से पचास लाख रुपयों की मशीन खरीद कर ले आया.
 तो आप सोचो कि दुख क्या है?
 दुनिया में इसी प्रकार का दुख है.
 खाते हैं, पीते हैं, पहनते हैं, सोते हैं और रोते रहते हैं.
 एकदिन बचपन में स्वयं मुझे बड़ा दुख हो गया.
 वह दुख यह था कि मुझे मेरे पितामह के शिष्य ने प्रणाम नहीं किया.
 इसी पर मुझे बहुत बुरा लगा ; मैंने सोचा कि यह मेरे कानदान का चेला होकर मुझे प्रणाम नहीं करता.
 उसके बाद मैं एक महात्मा के पास गया और उनको प्रणाम आदि करके उनसे बोला कि महाराज, आज अमुक व्यक्ति के प्रणाम न करने पर मुझे बड़ा दुख है.
 महात्मा ने कहा कि अरे, उसका क्या दोष?
 तुम्हारे मन मे जो प्रणाम करवाने की लालसा है उसने तुम्हें दुख दिया है.
 यह वासना भी मन का मैल है.
 यदि हमारे मन में कोई वासना नहीं है, हमारा मन निर्मल है तो हमें सत्यनारायण का प्रसाद मिल रहा है.
 लेकिन वासना होने पर चाहे कोई हाथी पर बैठावे, चाहे छत्र चँवर लगावे, वासनावान् के मन में निर्मलता नहीं है, वहाँ सुख नहीं है.
 संसार में जो दुखी हैं, वे बेवकूफ भी हैं, क्योंकि जहाँ ज्ञान है, वहाँ आनन्द है और जहाँ आनन्द है, वहाँ ज्ञान है.
 जहाँ आनन्द ज्ञान हैं, वहाँ सत्य है, जहाँ सत्य है, वहाँ ज्ञान है जहाँ सत्यज्ञान है, वहाँ आनन्द है.
 सच्चिदानन्द कभी अलग-अलग नहीं होते हैं.
 अगर आपका आनन्द अलग हो गया है, तो आपका ज्ञान भी आपको छोड़ गया है और आपकी सत्ता भी आपसे अलग हो गयी है; आप मुर्दे हैं.
 जो दुखी है, वह अज्ञानी है, ज्ञानी नहीं है, क्योंकि मृत्यु, अज्ञान और दुख ये एक ही वस्तु के तीन नाम हैं.
 जो सत् है, सो चित् है और वही आनन्द है.
 इसलिए प्रसाद का अनुभव करो.
 मन में वासना न रखो.
 होश-हवास तो हो, पर वासना न हो.
 फिर देखो, कितनी निर्भयता, कितनी निर्मलता आ जाती है.
 हमारी दुख हानि, दुख की निवृत्ति दूसरे के हाथ में नहीं है कि वे कुछ देंगे, तब दुख मिटेगा.
 ऐसे दुख नहीं मिटता है.
 जब तुम्हारा हृदय निर्मल होगा, निर्वासन होगा, संपन्न होगा, तो अपने आप ही सारे दुख मिट जायेंगे.
 देखो, चिति- संज्ञाने धातु का रूप है चेतस्.
 आपका संज्ञान यदि संप्रसन्न है, ठोस है, निर्मल है, निर्वासन है, तो आशु माने शीघ्र, बिना किसी साधन के ही आपकी बुद्धि स्थिर हो जायेगी डाँवाडोल नहीं होगी.
 बुद्धि को स्थिरर करने के लिए साधन की जरूरत नहीं है.
 सिर्फ ये इधर-उधर डुलाने वाली जो वासनाएँ हैं, यही मल हैं चित्त की!
 इसलिए इनको धो देना चाहिए.
 जो अयुक्त है, युक्त नहीं है?
 और जिसमें युक्ताहार-विहार नहीं है, वह ‘ कर्मण्यकर्म यः पश्येत्’ नहीं है और ‘ युक्त आसीत मत्परः ’ भी नहीं है.
 तब होगा क्या?
 बुद्धि नहीं मिलेगी उसको.
 इसलिए युक्त होना चाहिए, ‘युक्ताहार विहार ’ होना चाहिए, ‘युक्तस्वप्नावबोध’ होना चाहिए ; इसलिए युक्त हो जाओ ; युक्त को ही बुद्धि मिलती है, अयुक्त को बुद्धि नहीं मिलती.
 युक्ति माने योग, साधना, उपाय जो बना रहना चाहिए और युक्त माने ‘ युक्ति अस्यास्तीति युक्तः ’ और ‘अयुक्तः तदरहितः ’ इसलिए अपने आपको सुखी रखने की युक्ति आनी चाहिए.
 एक सज्जन उपदेश कर रहे थे कि मन को कैसे वश में करना है.
 यह बता रहे थे कि मन को ऐसे मरना चाहिए, वैसे मारना चाहिए.
 एक श्रोता ने खड़े होकर कहा कि महाराज, आप हमारे लिए तो बड़ा बढ़िया उपाय बता रहे हैं, लेकिन जरा यह भी बताइये कि आपका मन आपके वश में है कि नहीं? ;   इस पर वक्ताजी बगलें झाँकने लगे.
 खुद अपना मन तो वश में हुआ नहीं अपने मन को मारा नहीं, और लाउडस्पीकर पर घोषणा करने लगे कि आओ, आओ, मैं तुम्हें मन के निरोध का उपाय बताता हूँ.
 हम लोग तो ऐसे बोलते हैं कि मन को तुमने जो ‘मैं’ ‘मेरा’ माना है, बह गलत है.
 न तुमने उसको बनाया है, न वह तुम्हारे साथ जायेगा.
 वह क्षण-क्षण बदल रहा है, उसको मेरा क्यों मान रहे हो?
 ऐसे बदमाश को, जिसको तुमने पैदा नहीं किया, जो तुम्हारे चलाये चलता नहीं है, जो तुम्हारे रखे रहता नहीं है, जो दिन रात रंग बदलता है, बहुरूपिया है, उसको तुम मेरा क्यों मानते हो?
 ‘न चायुक्तस्य भावना ’- देखो, अयुक्त की भावना भी नहीं बनती, आजकल स्कूल कॉलेजों में क्या होता?
 लड़के-लड़कियाँ धर्म की बहन बन जाती हैं.
 दोनों चार-छः महीने तो धर्म के भाई-बहन बने रहते हैं, फिर प्रेमी प्रेमिका हो जाते हैं ; उनकी भावना पक्की कहाँ से होगी?
 टिकाऊ कैसे होगी?
 वे अयुक्त हैं, सदाचारी नहीं है ; न आचार में युक्ति है और न बुद्धि में युक्ति है.
 छः महीने की बहन और फिर छः महीने की प्रेयसी!
 चार दिन राम, चार दिन कृष्ण, चार दिन नारायण!
 हमारे श्रीउड़ियाबाबाजी महाराज एक बात बहुत बढ़िया बोलते थे.
 पूछते थे कि तुम्हारे गुरु हैं?
 तुम्हारे मन में बैठ गये?
 हाँ, बैठ गये हैं.
 अब यदि तुम्हारे वे बाहर वाले गुरु भ्रष्ट हो जायें, तो जो भीतर गुरु बनकर बैठा है, वह भी भ्रष्ट हो जायेगा क्या?
 अरे वह तो हमारा प्राइवेट हो गया है, वह कैसे बिगड़ेगा?
 बाहरवाला मर गया.
 मर जाने दो, भीतरवाला तो नहीं मरा न?
 वह तो ऐसा सदाचारी दिव्य सत्पुरुष होकर हमारे हृदय में बैठा है कि जब तक सूक्ष्म शरीर भंग नहीं होगा, तब तक के लिए वह बैठा रहेगा.
 फिर क्यों गुरु के नाम पर हजार आकार अपने भीतर डालते जा रहे हो? ;   ‘न चाभावयतः शान्तिः ’- यदि भावना ही नहीं टिकेगी, तो शान्ति कहाँ से आयेगी?
 भावना की एकाकारता के बिना शान्ति नहीं है.
 इस दुनिया में जिसका गुरु नहीं है, वह सबसे बड़ा अभिमानी है.
 अच्छा, तुम्हारी दृष्टि में दुनिया में कोई निर्दोष महात्मा है कि नहीं?
 यदि कहो कि आजकल निर्दोष महात्मा मिलना शक्य नहीं है, तो तुम दुनिया में हो कि नहीं हो?
 फिर जब दुनिया में कोई निर्दोष नहीं है, तो तुम निर्दोष कहाँ से हो जाओगे?
 यदि तुम्हारी ऐसी मान्यता है कि आजकल भगवान् किसी को नहीं मिलते हैं, तो जाओ और किसी को मिले हों या न मिले हों; लेकिन तुमको भगवान् नहीं मिलेंगे.
 एकदम असहाय हो तुम!
 तुम्हारा कोई मददगार नहीं, किसी पर तुम्हारा विश्वास नहीं.
 अरे, लोगों को अपनी बुद्धि का इतना बड़ा अभिमान होता है कि सिर ऊँच-ऊँचा उठाये डोलते हैं और किसी को भी प्रणाम नहीं करते
 एक बात मैं आपको सुनाता हूँ.
 मैं एक बड़े सेठ की सेठानी के साथ कहीं जा रहा था.
 मार्ग में चार-छः गेरुआ वेषधारी साधु किसी दुकान पर चाट खा रहे थे, चाय पी रहे थे ; उनको देखकर मेरे मुँह से निकल गया कि इन्हीं को खड़िया पलटन कहते हैं ; सेठानी ने कहा कि महाराज हम तो इन्हीं लोगों को देखकर हाथ जोड़ते हैं और सिर झुका लेते हैं.
 गेरुआ कपड़ा देखकर हमें एक बार सिर झुकाने का मौका तो मिलता है!
 वे कैसे हैं, यह तो वे जानें, पर हमें इन्हें देखकर हाथ जोड़ने और सिर झुकाने का मौका मिल जाता है.
 यह सुनकर मेरे ऊपर तो सौ घड़े पानी पड़ गया; क्योंकि मेरी अक्ल से ऊँची सेठानी की अक्ल निकली.
 तो जो सफेदपोश लोग यह समझते हैं कि उनके बराबर कोई नहीं है, वे अभिमान में डूबे-डूबे फिरते हैं और ईश्वर से थोड़ दूर ही रहते हैं.
 उनको समझना चाहिए कि पता नहीं किस रूप में कौन महात्मा है.
 जो भगवान् मछली होकर आता है, कछुआ होकर आता है, सूअर बनने में जिसको शर्म नहीं लगी, वह भगवान् क्या झूठ-मूठ का गेरुआ वस्त्र पहनकर नहीं आ सकता?
 इसलिए अपना अभिमान टूटना चाहिए और हृदय में श्रद्धा पैदा होनी चाहिए.
 यह नहीं कि सत्य सबको करामलकवत् हो जायेगा और सब सत्य को देख लेंगे.
 भावना पाक नहीं है, भावना साधन है.
 भावना के बिना शान्ति नहीं मिलती.
 एक दिन एक महात्मा के सामने कोई बात हुई, तो उनके शिष्यते मुझसे कह दिया कि आप तो श्रद्धा की बात करते हैं.
 मैं तो चुप रहा, पर वे महात्मा बोले कि कोई भाई, तुम्हें यह किसने बता दिया कि श्रद्धा करना पाप है?
 अरे, श्रद्धा तो ऐसी वस्तु है कि वह जिसके हृदय में आती है, उसका हृदय पवित्र हो जाता है.
 पापी पुण्यात्मा बन जाता है.
 व्यास भगवान् ने लिखा है कि जैसे माँ अपने बच्चे की रक्षा करती है, वैसे श्रद्धा श्रद्धालु की रक्षा करती है [1]
 ‘अशान्तस्य कुतः सुखम्’- जिसके हृदय में शान्ति नहीं है, उसको सुख कहाँ से मिलेगा?
 ‘धावतो ह्यर्थार्जितः’- यहाँ जाने से चार पैसे मिलेंगे.
 इस प्रकार कमाई करने के ले लोग यहाँ से वहाँ और वहाँ से यहाँ दौड़ रहे हैं.
 अरे भाई, पैसे में कहाँ सुख है?
 हम जानते हैं ऐसे पैसे वालों को, जिन्हें रात को नींद नहीं आती.
 वे गोलियाँ खा-खाकर सोने की चेष्टा करते हैं.
 इसलिए पैसे में सुख नहीं है.
 शान्ति में सुख है और शान्ति भावना से प्राप्त होती है तथा भावना युक्त होने से प्राप्त होती है.
 अब हम एक बड़ी व्यावहारिक बात बताते हैं आपको.
 आप अपनी प्रज्ञारानी को देखिये.
 प्रज्ञा महारानी की इज्जत होनी चाहिए.
 आज मैं यहाँ से जब कथा करके गया, तो मुझसे कहा गया कि ‘चिन्तामणि’ के लिए एक लेख की जरूरत है.
 बंगलोरर विश्वविद्यालय में एक भाषण हुआ था संस्कृत में, जो मेरे पास था.
 वह भाषण पालकी वाले का था.
 उसने कहा था कि आज वेद को सबसे ज्यादा जरूरत प्रामाणिकता की है ; अर्थार्थी क्षेत्र में तो कुछ प्रामाणिक लोग मिल भी जाते हैं ; वे यदि वायदेव का सौदा कर लें, तो उससे टलते नहीं है, पैसा चुका देते हैं.
 लेकिन बौद्धिक क्षेत्र में प्रामाणिकता इतनी नष्ट हो गयी है कि यदि उसने आज अपना कोई निश्चय बनाया, तो वह कल तक उस पर कायम रहेगा कि नहीं- यह मालूम ही नहीं पड़ता.
 बौद्धिक क्षेत्र में प्रामाणिकता का नाश हो गया है और यह देश के लिए सबसे बड़ा खतरा है.
 बुद्धिमान लोग आज कुछ और कल कुछ सिद्ध कर देते हैं.
 कुछ भरोसा नहीं है इनका.
 एक दिन बारह जज इकट्ठे हुए ; उनमें से पाँच सुप्रीम कोर्ट के थे और सात हाई कोर्ट के थे.
 एक जज ने हमें बताया कि एक जज ने किसी मुकदमें में एक फैसला दिया.
 जब वह जजी से निवृत्त हो गया, तो वकालत करने लगा.
 उसी मुकदमें की अपील में वह पैरवी करने आया था.
 जब उससे पूछा गया कि फैसला आपका ही है और आप ही उसके खिलाफ पैरवी कर रहे हैं, तो उस रिटायर्ड जज ने कहा कि वह फैसला एक जज का था.
 इस समय मैं अपने मुवक्किल के पक्ष का निरूपण कर रहा हूँ ; तो बौद्धिक प्रामाणिकता समाप्त हो गयी न!
 एक सिद्धांत है कि आत्मा ब्रह्म है.
 यदि ब्रह्मा भी आकर कहें कि यह गलत है, तो कटने वाला नहीं है.
 युक्तियों से ब्रह्मा स्वप्नवत् हो जायेंगे और सिद्धांत सच्चा रहेगा.
 श्रीकृष्ण कहते हैं कि आगे-आगे चलती हैं इन्द्रियाँ.
 आँख ने देखा कि अरे, बहुत बढ़िया साड़ी है, ऐसी तो हमारे घर में नहीं है.
 मन ने कहा कि ठीक है, ऐसी साड़ी के लिए तो पाँच सौ रुपये चाहिए.
 बोली कि कोई बुद्धि लड़ाओ.
 अब बुद्धि यह लड़ी कि देवीजी रूठकर बैठ गयीं.
 यह बुद्धि है.
 आगे चली आँख, पीछे चला मन और उसके पीछे चली बुद्धि, कि कैसे पाँच सौ रुपये प्राप्त करें.
 इन्द्रियाँ हुईं मालकिन, मन हुआ उनका अनुयायी और प्रज्ञा बेचारी को मन के पीछे-पीछे चलना पड़ा.
 बुद्धि लुट गयी.
 नौकर के हाथ में आ गयी बुद्धि और जैसे हवा पानी में नाव को उड़ाकर ले जाती है, वैसे ही इन्द्रियाँ मन बुद्धि को उड़ा ले गयीं.
 भगवान् कहते हैं कि हे महाबाहो, जिसकी इन्द्रियाँ चारों ओर से इन्द्रियार्थ द्वारा निर्गृहीत हैं, उसकी प्रज्ञा प्रतिष्ठित है.
 इन्द्रियार्थ से इन्द्रियों को निगृहीत करके रखो, काबू में रखो.
 कुत्ता रखो, पर जिस समय उसको इशारा करो कि इसके ऊपर टूट पड़ो, उस समय टूट पड़े और जिस समय बुलाओ, उस समय वह लौट आये.
 कुत्ता रहे घर में, पर आज्ञाकारी रहे.
 यह श्लोक आयेगा गीता में-
 इन्द्रियस्य इन्द्रियस्य अर्थे- ‘प्रत्येक इन्द्रिय का इन्द्रिय के अर्थ में (भोग में) राग-द्वेष की स्थिति है.
 इन्द्रिय रहे, इन्द्रिय का विषय रहे और उनके व्यस्थित राग द्वेष भी रहें, परंतु राग-द्वेष अपने अधीन हों, हम राग द्वेष के अधीन न हों.
 वेदान्त का यह कहना नहीं है कि आँख फोड़ लो, पाँव से चलो मत, हाथ से काम मत करो, गुफा में घुसकर बैठ जाओ.
 वेदान्त तो कहता है-
 छंन्दोग्योपनिषद्में बनाया है कि तीन बातें ऐसी हैं,जो ब्रह्रामें तो नही हैं, किंतु ब्रह्राज्ञानीमें हैं.
 वे तीनो बाते कौन-सी हैं?
 एक तो ब्रह्रामें विलक्षण नहीं हैं और ब्रह्राज्ञानीमें वैदुष्य हैं.
 स्वराट् अत्यंत प्रदिप्त,प्रज्वलित रूपमें विराजमान रहता हैं और वह अधिपति हैं.
 विलक्षण आनंद है उसका. विलक्षण विलक्षण है और विलक्षण सत्ता है उसकी.
 तो जिसकी इंद्रियाँ अपने वशमें है, उसकी प्रज्ञा प्रतिष्ठित है.
 जब वह कहे कि आत्मा ब्रह्रा है. तो उसकी बुद्धिका कभी तिरस्कार नही करन.
 यह बड़ी प्रतिष्ठित, बड़ी इज्जतदार प्रज्ञा है.
 ‘ पश्यतो मुनेः ’- अरे, यह मुनि आँखवाला है, देख रहा है.
 इसकी तरह जिसकी आँखें खुली होती हैं, वही परमार्थ देखती हैं.
 जिस परमार्थ के संबंध में सारे प्राणी सोते हैं, यह नहीं जानते कि परमार्थ क्या है, वह है निशा.
 एक कवि ने कहा है कि जिसमें परिन्दे भी सोते हैं, पेड़-पौधे भी विश्राम का अनुभव करते हैं, उस परमार्थ को संसारी, व्यवहारी लोग नहीं जानते हैं; किन्तु उसमें संयमी पुरुष जागता है.
 संयमी का एक पर्यायवाची शब्द भी है.
 पूर्व प्रसंग भी यही है कि ‘इन्द्रियाणीन्द्रियार्थेभ्यः निगृहीतानि’ अर्थात् इन्द्रियोर्था से जिसकी इन्द्रियाँ निगृहीत हैं, उसका नाम संयमी है ; योगदर्शन में संयम शब्द पारिभाषिक शब्द है और वह उनका अपना ही है.
 यह परिभाषा उनकी अपनी है; यह मत समझना कि वेदान्त में वृद्धि शब्द आये, तो उसका अर्थ वही है.
 इसी से अपने मन से जो लोग शास्त्र पढ़ते हैं, वे शास्त्र की परिभाषा न जानने के कारण गलत अर्थ समझ जाते हैं.
 योगसूत्र में संयम का अर्थ है ‘त्रयम् एकसंयमः ’- [2] धारणा, ध्यान और समाधि-तीनों का विषय जहाँ एक होता है.
 धारणा माने स्थान की उपाधि से चित्त की एकाग्रता, ध्यान माने काल की उपाधि से चित्त की एकाग्रता और समाधि माने वस्तु विशेष में चित्त की एकाग्रता.
 यह उसका विवेक है.
 ‘ तत्रैकतानता ध्यानम् ’ [2] क्रम की उपाधि से एकतानता का ध्यान है.
 अर्थमात्र ‘समाधि’ है [3] विवेकख्याति होने के बाद स्वरूप में स्थिति होने से उसका नाम सम्प्रज्ञात है ; यह मैंने इसलिए सुनाया कि स्पष्ट हो जाये.
 वैद्यलोग रोगी को जो संयम बताते हैं, जैसे यह खाना, यह नहीं खाना- यह संयम दूसरा है और योगियों का संयम दूसरा है.
 यहाँ तो संयम का मतलब यह है कि घोड़े की बागडोर जैसे घुड़सवार अपने हाथ में संयमित करके रखता है, वैसे ही इन्द्रियरूपी घोड़ो की बागडोर को अपने वश में रखने का नाम यहाँ संयम है.
 ‘यस्यां जाग्रति भूतानि ’- ‘जागर्ति’ का बहुवचन है ‘ जाग्रति ’.
 दुनिया के सब लोग व्यवहार में, स्त्री, पुत्र, धन, व्यापार, दुकान, मकान आदि के विषय में कितने जागते हैं.
 बड़े सावधान हैं लोग!
 कोई चुपके से भी उनकी निन्दा एकान्त में कर रहा हो, तो कान लगाकर सुन लेते हैं कि हाँ, हमको थोड़ सुन लेना जरूरी है.
 एक बाक किसी बड़े आदमी से मेरी बात हुई.
 मैंने उनसे कहा कि महाराज, लोग आपकी निन्दा करते हैं.
 बोले कि करने दो.
 उनका मुँह है, करते हैं.
 उनकी इतनी हिम्मत तो है नहीं कि हमारे सामने आकर बोलें.
 वे इधर-उधर कुछ वाणी की खुजली मिटाते हैं, तो बेचारे मच्छर भी तो भुनभुनाते हैं.
 उनकी बोली समझने की क्या जरूरत है?
 सामने आकर तो बोलेंगे नहीं!
 अकेले में बोलते हैं, तो बोलने दो.
 तो जान-बूझकर, कान लगाकर सुनना- कि मेरे बारे में क्या बोल रहे हैं, यह दुख मोल लेना है.
 जब वह छिपाकर बात कर रहा है, तो इसका अर्थ है कि वह अच्छी बात तो नहीं करता होगा.
 मुझे एकान्त का बहुत अनुभव है.
 लोग जब एकान्त में आते हैं, तो अपने घर का कर्ज बताते हैं, अपनी बहू बेटी की तकलीफ बताते हैं; सब कोई अच्छी बात नहीं करते हैं.
 लेकिन ईश्वर की बात करनी हो, तो चौड़े में पूछ लेते हैं.
 ‘ सा निशा पश्यतो मुनेः ’- एक आत्मदर्शी महात्मा के लिए यह व्यवहार ही रात है, महाश्मशान में भूत चेत रहे हैं, मुर्दे चेत रहे हैं.
 यह संसार महाश्मशान है और उसमें रात के समय जैसे भूत श्मशान में बोलते हैं, वैसे ही मुर्दे चेतते हैं ; रात में भीड़ जग रही है, क्या हो रहा है?
 कहीं बेटा हो रहा है, कहीं विवाक होरहा है और कहीं मृत्यु हो रही है.
 तो सब भूत ही तो चेत रहे हैं!
 इस महाश्मशान में आप तो शिवरूप हो और उसके चारों ओर भूत रहते हैं.
 भूत ही तो नाम रखा है न- ‘यस्यां जाग्रति भूतानि .
 ’ क्या बढ़िया नाम रखा है.
 ये भूत-प्रेत जो हैं, ये शिवजी के गण ही हैं और रात को जब श्मशान चेतता है तो उठाकर नाचते हैं, गाते हैं, बजाते हैं, ब्याह शादी करते हैं, सुख-दुख मनाते हैं, रोते हैं, चिल्लाते हैं और जहाँ रात बीती, वहाँ सब खत्म.
 यदि किसी महात्मा के सामने सोने के बड़े भारी थाल में छप्पन तरह के भोगराग रख दिये जायें, तो वह खायेगा कि नहीं खायेगा?
 खायेगा, लेकिन उसके मन में खाने की इचछा नहीं थी, वह किसी के पास माँगने नहीं गया था.
 समुद्र कभी किसी नदी के पास नहीं गया कि हे नदी, तुम हमारे पास आओ.
 किन्तु नदियाँ उसमें बराबर आकर गिरती रहती हैं और वह कभी माना नहीं करता.
 ‘ आपूर्यमाणम् ’- कामना के पीछे दौड़ना मूर्खता है.
 ’ [2] किसी ने सच ही कहा है कि ये जो पराक् काम हैं, बाहरी भोग्य पदार्थ हैं, इनके पीछे तो बच्चे दौड़ते हैं.
 उपनिषद् में कहा गया है कि ‘ते मृत्योर्यन्ति विततस्य पाशम् ; ’ [3] मौत ने जाल फैला रखा है, उसमें हम फँस जाते हैं.
 परंतु ‘ आपूर्यमाणम् अचलप्रतिष्ठम्’- मर रही है दुनिया और वह अपनी प्रतिष्ठा में बिलकुल अचल बैठा है, अपने स्वरूप से बिलकुल च्युत नहीं होता.
 समुद्रम् = मुद्राभिः सहितम्’- कभी वह शान्त मुद्रा में बैठा है, कभी विक्षिप्त मुद्रा में बैठा है.
 मुद्रा दो प्रकार की होती है- कभी हाथ पाँव हिलाता है, कभी बोलता है, कभी शान्त होकर बैठता है और भोग उसके पास स्वयं आता है.
 उसमें चारों ओर से नदियाँ आगर गिर रही हैं, लेकिन उसकी प्रतिष्ठा अविचल है ; प्रश्नोपनिषद् में आता है-
 अरे, नदियाँ तो अपने को समुद्र में लीन करने को आती हैं.
 लीन हो जाने पर उनका नाम-रूप नहीं रहता है, केवल समुद्र का नाम रूप रह जाता है.
 इसी तरह महात्मा अपनी मुद्रा में बैठे रहते हैं ; ‘मुदं रति इति मुद्रा’- इनकी मुद्रा आनन्द देती है ; ‘ तद्वत् कामा यं प्रविशन्ति सर्वे’- सारी कामना, सारे भोग आकर प्रवेश कर जाते हैं.
 उनको हटाने में भी बड़ा तमाशा होता है.
 जैसे कोई आकर मेरे पाँवों के सामने झुक जाता है, तो हमारे साथी कहते हैं कि नहीं-नहीं, चलते समय ऐसा मत करो.
 अरे, वह तो झुक ही गया, अब तुम क्यों हल्ला करते हो?
 अगर उसके रास्ता रोकने से पहले, ब्रेक लगाने से पहले मना कर सको, तो करो.
 जैसे चलती मशीन में बारम्बार ब्रेक लगाने से वह बिगड़ जाती है, ऐसे ही चलते समय बार-बार पाँव रोकने से हृदय को धक्का लगता है.
 एक बार श्री उड़िया बाबाजी महाराज से किसी ने कहा कि आप चन्दन क्यों लगवाते हैं?
 बोले कि भैया, हमसे तो रोकते नहीं बनता है, तुम उनको रोकने का कोई बन्दोबस्त कर लो, तो अच्छा है.
 हमें चन्दन नहीं चाहिए, पर लगाने वाले को रोके कौन?
 अरे, जैसे बुलाने में विक्षेप है, वैसे ही रोकने में भी विक्षेप है.
 हम तो न किसी को बुलाने जाते हैं और न किसी को रोकने जाते हैं.
 आया तो वाह-वाह, गया तो वाह-वाह! ;   आयाराम भी ठीक है और गयाराम भी ठीक है.
 एक साधु बम्बई में कालबादेवी रोड पर चल रहे थे.
 चार आदमी उनके आगे-पीछे चिल्लाते जा रहे थे कि हटो-हटो, महाराज का पाँव मत छूना.
 अब बम्बई जैसे व्यस्त नगर में कौन किसका पाँव छूने जाता है?
 कौन देखता है कि कितने साधु या भिखमंगे घूम रहे हैं?
 लेकिन जब कुछ लोगों ने हटो, बचो की आवाज सुनी, तब उनका ध्यान साधु की ओर गया और वे बोले कि भाई, ये तो कोई बड़े अच्छे साधु मालूम पड़ते हैं.
 इस पर हटो, बचो कहने वालों ने कहा कि सुनो, जिस दिन कोई इनके पाँव छू लेता है, उस दिन ये उपवास करते हैं, भूखे रहते हैं.
 बोले कि रहें भूखे, हमको तो पाँव छूने का पुण्य होगा.
 इसलिए जरूर छूयेंगे.
 इसलिए जैसे सटाने में विक्षेप है, वैसे ही हटाने में भी विक्षेप हैं.
 काम के पीछे दौड़ो तो जितना दौड़ोगे, उतना ही वह दूर हटता जायेगा.
 वह तो तुम्हारे हृदय में बैठे हुए आत्माराम की परछाई है, जो बाहर दिखती है.
 अगर तुम उसकी ओर मुँह करके दौड़ोगे तो जितना दौड़ोगे, वह उतना ही दूर भागेगा.
 ‘पु मांश्चरति निःस्पृहः ’- इसका अर्थ है कि बैठा हुआ नहीं है, चलता हुआ है.
 समाधिवाले से पूछना कि ‘चरति’ का क्या अर्थ है ; वे कहेंगे कि समाधि चरति है?
 वेद की आज्ञा है कि ‘चरैवेति चरैवेति’- चलो-चलो, चले चलो ; आगे बढ़े चलो.
 ‘चरन् वै मधु विन्दति.
 ’ [2] चलने वाला ही मधु को प्राप्त करता है.
 हमें एक महात्मा ने संन्यासी के कुछ लक्षण बताये थे.
 एक लक्षण तो यह बताया था कि किसी स्थान विशेष में संन्यासी की आसक्ति नहीं होनी चाहिए.
 हर बार हमें वही कुटिया मिलनी चाहिए- यह गृहस्थ का लक्षण है, संन्यासी का लक्षण नहीं है.
 दूसरा लक्षण यह बताया था कि संन्यासी की किसी व्यक्ति-विशेष में आसक्ति नहीं होनी चाहिए कि यह आदमी हमारे पास ही रहे.
 वहाँ तो दोनों बँधेंगे; संन्यासी भी बँधेगा और वह- जिससे आसक्ति करेगा, भी बँधेगा.
 तीसरा लक्षण यह बताया था कि संन्यासी की किसी वस्तु-विशेष में आसक्ति नहीं होनी चाहिए.
 जब तक हम दूध नहीं पीयेंगे, तब तक टट्टी ही नहीं उतरेगी- यदि ऐसी स्थिति है, तब तो संन्यासी मर गया, सेर भर दूध के लिए!
 उसको तो जहाँ दूध मिलेगा, उसी बानिये की जेब में रहना पड़ेगा, जिससे कि वह उसे सेरभर दूध रोजाना पिलाता रहे.
 तो स्थान, व्यक्ति और वस्तु- तीनों में संन्यासी की आसक्ति न हो.
 उसकी अन्तर्दृष्टि प्रदीप्त रहे, प्रज्वलित रहे ; स्थान, व्यक्ति और वस्तु बाधित होते चलें; बस!
 ‘ पुमांश्चरति निःस्पृहः विहाय कामान् यः सर्वान् ’- बेफिक्र होकर घूमो, जो नहीं मिला, उसके लिए कामना मत करो.
 अप्राप्त की प्राप्ति की कामना मत करो और जो प्राप्त हो गया है, वह बना रहे- इसकी स्पृहा मत करो.
 कोई आ गया तो बड़ा प्रेम है और जाने का मन हो तो जाये.
 किसी को आइये, जाइये, रहिये- यह सब करने की जरूरत नहीं है.
 तुम आओ अथवा जाओ- इसमें मस्तराम होकर बैठे हैं बाबा!
 ‘ विहाय कामान्यः सर्वान्’- इसका अर्थ है कि जो अप्राप्त है, आपके पास नहीं है, वह आ जाये- यह इच्छा मत करो.
 ‘ पुमांश्चरति निःस्पृहः ’- इसका अर्थ है कि जो है, वह बना रहे- यह स्पृहा मत करो.
 अच्छा, यदि आकर नहीं जाये और यहीं बना रहे, तो? ;   बोले- ‘ निर्ममः ’ उससे ममता रहित हो जाओ ; उसे मम्मी मत बनाओ.
 इन संबंधों का निषेध इसीलिए है कि ये फँसाते हैं.
 एक कवि का कहना है-
 तो ‘ निर्ममः ’- इसका अर्थ है कि ममता नहीं है.
 यह मेरा कटिवस्त्र है, इसकी भी जरूरत नहीं है.
 यह मेरी बम्बई, इसकी भी जरूरत नहं है.
 अरे जब शरीर ही तुम्हारा नहीं है, अंतःकरण ही तुम्हारा नहीं है, जीव ही तुम्हारा नहीं है, कोई दृश्य वस्तु ही तुम्हारी नहीं है और स्वयं तुम नहीं हो तो इस संसार में तुम्हारा क्या है?
 मेरा क्या हुआ है?
 अब बोले कि भाई, यह तो ठीक है कि अप्राप्त को हम नहीं चाहते, प्राप्त में स्पृहा नहीं करते औ स्वयं कुछ मिले तो उसमें ममता नहीं करते!
 बहुत बढ़िया है.
 लेकिन यह जो भावना है कि मेरे समान त्यागी कौन है, इसका क्या होगा?
 यह जो अहंकार हो गया कि मेरे समान त्यागी और कौन होगा, मैं निर्मम हूँ और किसी भी वस्तु से ममता नहीं रखता!
 अरे भाई, इसी में तुम फँस गये हो.
 ‘ममता नहीं’, इसमें ही तुम्हारा फँसाव हो गयाहै ; इसलिए तुम सर्वथा निरहंकार हो जाओ! ;   निरहंकारः- निरहंकार शब्द का अर्थ यह नहीं होता कि व्यवहार में भी अहंकार न हो.
 ये सब जितनी चीजें हैं, इनको भगवान् ने कुछ सोच-समझकर बनाया है.
 अगर आपको कोई कहे कि यह चीज लो और अपने पास रख लो, तो आप उसको बोल दो कि देखो भाई, हम सन्यासी हैं.
 हम यह चीज नहीं लेंगे.
 यहाँ ऐसा बोलने में कोई अहंकार नहीं है ; इसलिए नहीं है कि आप ऐसा कहने से संग्रह-परिग्रह से बच जायेंगे.
 लेकिन यदि कहीं किसी रास्ते पर चलना हो और आप कहें कि हम संन्यासी हैं, आगे-आगे चलेंगे और तुम गृहस्थी होने के कारण पीछे-पीछे चलोगे, तो यह आपका अहंकार है.
 किसी ने आकर कहा कि हमारे मुकदमे में झूठी गवाही दे दो, तो कहो कि हम पंडित हैं, ब्राह्मण हैं, रोज संध्या-वन्दन करते हैं, गायत्री का जप करते हैं, हमारा काम झूठी गवाही देना नहीं है.
 इस पर यदि वह कहे कि पंडितजी, आप तो बड़े अहंकारी हैं,तो बोलो कि हमारा अहंकार हमको मुबारक हो ; हम तुम्हारी झूठी गवाही नहीं देंगे ; यह बहुत बढ़िया अहंकार है.
 काशी में एक पंडितजी थे, अभी भी हैं.
 उन्होंने एक दूसरी जाति की लड़की से शादी कर ली.
 आठ-दस-पंद्रह वर्ष हो गये.
 एक दिन में उनके घर गया तो उनकी वह दूसरी जाति की पत्नी मेरे पास आकर रोने लगी और बोली कि स्वामीजी, जब मेरे पति पंडितजी महाराज मुझसे कहते हैं कि तू शुद्र है, तब मेरे प्राण सूख जाते हैं.
 व्याह किया, बच्चे हुए, खान-पान सब साथ चल रहा है और अब मुझे शूद्र कहकर मेरा तिरस्कार करते हैं!
 मैं उस स्त्री को क्या उत्तर देता है?
 मैंने मन ही मन कहा कि पंडितजी का ब्राह्मणत्व तो पहले ही नष्ट हो गया ; अब उसका कैसा अभिमान?
 देखो, निरहंकार शब्द का अर्थ संस्कृत भाषा में अहंकार का नाश नहीं है, जैसे ‘ अहंकारात् निष्क्रान्ताः निरहंकाराः .
 एक अहंकार वह है, जो आँख से धरती को देखता है और पाँव से उस पर चलता है.
 आँख अपना संदेश अहं के पास पहुँचाती है कि रास्ता ठीक है और अहं अपना संदेश पाँव के पास पहुँचाता है कि चलो.
 आँखों और पाँवों में अगर एक ही अहं काम न करता होता तो आँख से रास्ता देखने और पाँव से चलने के दोनों काम एक साथ कैसे होते?
 इसलिए एक अहंकार ही आँख से देखता है और पाँव से शरीर को चलाता है.
 लेकिन तुम कौन हो?
 यह अहंकार तुम्हारा स्वरूप नहीं है.
 तुम तो असंग, अद्वय ब्रह्म एक हो और जैसे हड्डी-मांस का शरीर अपना काम कर रहा है, वैसे ही एक सूक्ष्म शरीर में बसा हुआ बाधित अहंकार अहंकाराभास अपना काम कर रहा है.
 आभास के द्वारा कर्म हो रहा है और तुम उसके साक्षी हो.
 अधिगम का अर्थ होता है कि शान्ति भी पैदा नहीं की जाती.
 आप इस पर ध्यान दो ; ‘अधिगच्छति’ का अर्थ है ‘अधिगम करना.
 ’ एक जगह ऐसी है, जहाँ शान्ति जाती है.
 जब हम उससे बाहर निकलकर बैठते हैं तब वह नहीं दिखती है.
 किन्तु जब हम शान्ति के अधिष्ठान बनकर देखते हैं तब शान्ति की झाँकी दिखायी पड़ती है कि यह रही शान्ति, यह रही शान्ति.
 श्रीहरिबाबाजी महाराज एक पंडित के घर में कथा सुनने जाते थे.
 चार महीने बाद सेवक ने कहा कि महाराज, उनके घर में तो शाल-दुशा और पीताम्बर आदि खूँटियों पर टँगे हुए हैं.
 बड़ा भारी प्रदर्शन है उनके घर में.
 श्रीहरिबाबाजी ने कहा कि चार महीने हमें उनके घर जाते हो गये.
 मैंने तो पंडितजी को देखा, उनकी कथा सुनी, किन्तु भीतर की ओर तो कभी देखा नहीं कि उनके घर में क्या-क्या है!
 इस उत्तर से वह सेवक लज्जित होह गया ; उसको तो केवल शाल-दुशाले आदि ही दिखे ; पंडितजी तो नहीं दिखे, उनकी वाणी नहीं दिखी.
 इसी तरह आपके हृदय में जो हड्डी, मांस चाम के रूप में तमोगुण है, क्षमा दया आदि वृत्तियों के रूप में सत्वगुण है और नित्य शान्ति की अवस्था है, उस पर आपकी दृष्टि नहीं जाती, फिर आप देखते किसको हैं?
 कहाँ बैठकर देखते हैं?
 ‘अधिगच्छति’- इसका अर्थ है कि आपके हृदय में पहले से विद्यमान जो शान्ति है, उसका अधिगम होता है.
 अधिगम शब्द ज्ञान का पर्यावाची है.
 यह सारा का सारा त्वं- पदार्थ का निरूपण है.
 डरना मत.
 ‘मत्परः’ आते ही तत्पदार्थ मिल गया.
 भगवान् ने उपक्रम किया आत्मा से, उपसंहार किया यह कहकर कि ‘ एषा ब्राह्मी स्थितिः पार् थ’.
 ब्राह्मी स्थिति माने आत्मा ब्रह्म से अभिन्न है.
 आत्मा की स्थिति की ब्रह्म की स्थिति है.
 फिर ‘ नैनां प्राप्य विमुह्यति ’- यह भी बता दिया.
 जहाँ एक बार वृत्ति व्याप्ति हो जाती है, वहाँ दो बार वृत्ति व्याप्ति की आवश्यकता नहीं रहती.
 एक बार ज्ञान होने के बाद दुबारा मोह नहीं हो सकता क्योंकि परोक्ष का ज्ञान हो तो दूसरे का ज्ञान हो, यहाँ तो उस स्वरूप विशेष का ज्ञान है, जो कभी परोक्ष होता ही नहीं.
 स्वरूप ही परोक्ष नहीं होता तो उसका ज्ञान परोक्ष कहाँ से होगा? ;   एक बार उसकी प्राप्ति हो जाने के बाद फिर अप्राप्ति का प्रसंग नहीं है.
 अब बोले कि भाई, हमारी जिंदगी तो ऐसे ही कट गयी.
 फिर क्या हो?
 एक भक्त कवि की कविता याद आ गयी-
 बोले, कि नहीं-नहीं, डरना मत.
 जो धर्म गिरे हुए को ऊपर नहीं उठायेगा, नीचे को ऊँचा नहीं बनायेगा, वह धर्म कहाँ रहेगा?
 जिस धर्म में पतित को पावन करने की सामर्थ्य नहीं है, उस धर्म की आवश्यकता ही कहाँ है?
 धर्म वह है, जो पतित को पावन बना दे, नीच को ऊँच बना दे और केवल ब्राह्मण का ही कल्याण न करे; वरन जो भी उसके पास जाये, उसका ही कल्याण करे.
 वह धर्म ऐसा है कि यदि मरने के दिन भी मरते-मरते भी उसका स्मरण हो जाये, बोध हो जाये तो काम बन जाये.
 ब्रह्म का साक्षात्कार नहीं हुआ; लेकिन यदि कदाचित् भाग्योदय से सत्संग से, श्रवण से, आखिरी साँस में भी अपने ब्रह्मत्व का बोध होकर जीवत्व का भ्रम मिट गया तो ‘ ब्रह्मनिर्वाणम् ऋच्छति ’ [1] निर्वाण माने जहाँ संसार को प्रकाशित करने वाली दीया बुझ जाती है; वह वृत्ति शान्त हो जात है, जो संसार को प्रकाशित करने वाली है, संसार में सत्यत्व की भ्रान्ति कराने वाली है.
 जो दीया हम जलाते हैं, उसमें श्रद्धा का तो तेल हो, बुद्धि का पात्र हो और वृत्ति में आरूढ़ आत्मा की ज्योति हो.
 अविद्या अंधकार है, उस अविद्या की निवृत्ति मोक्ष है और इस सब तमाशे को देखने वाला जो साक्षी है, वही ब्रह्म है; आत्मा है.
 यही है वेदान्त का सार.
 ‘ ब्रह्मनिर्वाणमृच्छति ’- माने ब्रह्मनिर्वाण की प्राप्ति हो गयी.
 ब्रह्मनिर्वाण शब्द को कोई शब्द मानते हैं- ब्रह्म में निर्वाण, ब्रह्मरूप निर्वाण और कोई निर्वाण से अलग मानते हैं.
 ब्रह्म कैसा है?
 निर्वाण है, ऐसा निर्वाण है, जिसके पास गति नहीं है- वाण माने गति.
 और ऐसा निर्वाण है, जिसमें वासना की गंध नहीं है- वाण माने गंध.
 जिसमें वासना की तो गंध नहीं है और जन्म से जन्मान्तर की, लोक से लोकान्तर की गति नहीं है, उसको बोलते हैं निर्वाण.
 अब आजो, निर्वाण ही कर लें.
 पहले बाण लगता है तो उसके लगने का लक्षण क्या है?
 शरीर में दर्द होता है.
 आनन्द के विरुद्ध बाण हो तो दुःख होता है.
 फिर बेहोश हो जायेंगे तो वह चेतन के विरुद्ध हो जायेगा और उसके बाद मर जायेंगे.
 इस प्रकार बाण तीन काम करता है- पहले दुख देता है, फिर बेहोश करता है और फिर मार डालता है, लेकिन निर्वाण माने यह होता है कि उसमें न दुख है, न बेहोशी है और न मृत्यु है.
 तीनों से मुक्ति है.
 जिसमें वासना है नहीं और जाना-आना है नहीं, उसका नाम हुआ निर्वाण.
 ‘ ब्रह्मनिर्वाणमृच्छति .
 अर्जुन का प्रश्न कितना सीधा सादा और सरल है.
 उसके मन में आत आयी तो उसने पूछने में कोई संकोच नहीं किया.
 ‘अर्जुन उवाच’ का अर्थ है ‘अर्जुनस्य वचनम्’ अर्थात् अर्जुन का वचन.
 संजय धृतराष्ट्र से कहते हैं कि मैं जो बोल रहा हूँ, वह अर्जुन का वचन है.
 अर्जुन श्रीकृष्ण से पूछते हैं कि महाराज, अन्ततोगत्वा आपका मत क्या है?
 इस पर भगवान् श्रीकृष्ण ने एक बुद्धि तो बता दी सांख्य की और दूसरी बुद्धि बता दी योग की.
 सांख्य और योग क्या है?
 सम्यक्ख्यानम् संख्या- किसी प्रकार का सम्यक् आख्यान कर देना, वर्णन कर देना, व्याख्यान कर देना, इसका नाम है संख्या.
 संख्यैव सांख्यः सम्यक् ख्यानमेव सांख्यम्- किसी वस्तु का भलीभाँति ठीक-ठीक, यथार्थ वर्णन करना, शुद्ध वस्तु का निरूपण करना- इसका नाम है सांख्य.
 इसी तरह ‘योजनम् योगः’.
 यज् धातु समाधि अर्थ में भी है और संयोग अर्थ में भी है.
 योगः समाधिः.
 योगः संयोजनम्.
 एक वस्तु को दूसरी वस्तु के साथ जोड़ देने का नाम योग है अथवा एक में दूसरे वस्तु को मिलाकर, समाहित करके सारे प्रश्नों का समाधान कर लेना योग है.
 समस्त कार्य-कलापों का कारण में लय कर देना भी योग है और दो अलग-अलग वस्तुओं को जोड़ देना भी योग है.
 योग अधिकारी के द्वारा अनुष्ठित कर्तृतन्त्र, प्रयत्नरूप, फलोत्पादक व्यापार विशेष है.
 कर्ता के द्वारा अनुष्ठित बारम्बार आवर्तमान, फल-विशेष का उत्पादक, प्रयत्न रूप- चाहे वह शारीरिक हो, मानसिक हो अथवा बौद्धिक हो- एक क्रिया कलाप का, व्यापार का नाम, भी योग है.
 संक्षेप में हम योग और सांख्य के संबंध में कहना चाहें तो यह कह सकते हैं कि मन-पसंद वस्तु को मिलाने वाला योग है और जो वस्तु जैसी है, उसको वैसा लखा देने वाला सांख्य है.
 गीता में भगवान् श्रीकृष्ण ने इन दोनों को बुद्धि कहा है और साफ-साफ बताया है कि हे अर्जुन, तुम बुद्धियोगी रहो.
 वे यह भी कह चुके हैं कि-
 वेद गुणत्रयाभिमानी के लिए कर्म का विधि-निषेध करते हैं.
 इसलिए तुम निस्त्रैगुण्य अवस्था को प्राप्त हो जाओ.
 यह भी कह चुके हैं कि ‘एषा ब्राह्मी स्थितिः पार्थ ’ [2] यह ब्राह्मी स्थिति है और इसमें निर्वाण प्राप्त हो जायेगा.
 यह भी कहा गया है कि ‘ कर्मण्येवाधिकारस्ते मा फलेषु कदाचन .
 ’ [3] लेकिन इन वचनों के द्वारा भगवान् कहना क्या चाहते हैं- अर्जुन की बुद्धि में जितना स्पष्ट होना चाहिए, उतना स्पष्ट नहीं हुआ.
 इसलिए साफ-साफ उत्तर देने के लिए आग्रहग करते हैं ; उनका प्रश्न परीक्षा लेने के लिए नहीं है, उसमें कोई छल-कपट नहीं है.
 इसलिए अर्जुन को जो बात स्पष्ट नहीं हुई, उसके संबंध में वे प्रश्न करते हैं.
 अब देखो, भगवान् आखिर कहते क्या हैं?
 उनका बुद्धि के प्रति बहुत पक्षपात है.
 यह बात प्रारंभ से ही मालूम पड़ती है कि भगवान् श्रीकृष्ण बुद्धि के पक्षपाती हैं.
 बुद्धि का यह स्वभाव है कि उसका सत्य के प्रति पक्षपात होता है.
 जिसको वह सत्य समझती है, उसकी ओर झुकती है.
 लेकिन हम जबरदस्ती उसको स्वीकार न करें तो यह बात दूसरी है.
 अर्जुन के प्रश्न में भगवान् में लिए जो ‘ जनार्दन ’ संबोधन है, उसका अर्था है दुष्टजनों का अर्दन करने वाला.
 ‘ जननं जनः जन्म मरणं च अर्दयति इति जनार्दनः ’ जो जन्म और मृत्यु के चक्कर से छुड़ा दे, उसका नाम भी जनार्दन है.
 जो अविद्या को, अज्ञान को मिटा दे, उसका नाम जनार्दन.
 अर्जुन का आशय यह है कि आपका काम अविद्या को निवृत्त करना है, क्योंकि आप बुद्धि के पक्षपाती हैं और बुद्धि सत्य की समर्थक हैं.
 आप दूसरे अध्याय में कह आये हैं कि ‘ दूरेण ह्यवरं कर्म बुद्धि योगाद्धनञ्जय’ [1] .
 अर्थात् कर्म बुद्धियोग से बहुत दूर, बहुत नीचे पड़ता है.
 कर्म बुद्धि से दूर है माने मूर्खतापूर्ण है.
 जब किसी कर्म के संबंध में कहा जाये कि वह बुद्धि से बहुत दूर है तो लोग क्या अर्थ समझेंगे? ;   यही समझेंगे कि और सब तो ठीक है, लेकिन कर्म करने वाले को जरा अकल में परहेज है.
 यही इसका अर्थ होता है कि वह कर्म बुद्धि से अवर माने बुद्धि योग से दूर है.
 अच्छा, यदि कहो कि भगवान् ने यह बात सबके लिए सामान्य रूप से कही है तो ऐसा नहीं है.
 क्योंकि दूसरी अर्द्धाली में उन्होंने बिलकुल साफ कह दिया है कि ‘बुद्धौ शरणमन्विच्छ.
 ’ यह तो अर्जुन के लिए आज्ञा है कि बुद्धि की शरण ग्रहण करो.
 जो बुद्धि की शरण ग्रहण नहीं करते, उनकी निन्दा भी कर दी गयी है- ‘ कृपणः पलहेतवः ’ [2] .
 इस प्रकार फलहेतु कार्पण्य की निन्दा, बुद्धि की शरण का उपदेश, कर्म की निन्दा और कर्म में बुद्धि योग से दगूरी आदि बातों से अर्जुन का समाधान न होना स्वाभाविक है.
 इसमें उसका कोई दोष नहीं दिखता है.
 अर्जुन तो बेचारा बड़ा सीधा-सादा, भोला-भाला है.
 नीलकण्ठी में अर्जुन शब्द की व्याख्या करते हुए करते हुए कहा गया है कि वह ऋजु स्वभाव का है.
 पाणिनि व्याकरण से यह शब्द नहीं बनता है ; वहाँ तो ‘अर्जनात् अर्जुनः’ बनता है ; इसलिए नीलकण्ठ ने ‘ऋजुत्वात् अर्जुनः’- यह अर्थ किया.
 यहाँ अर्जुन के प्रश्न से यह स्पष्ट हो गया है कि कर्म की अपेक्षा बुद्धि ज्यायसी है, माने श्रेयसी है, श्रेष्ठ है, श्रेय का साधन है-
 अर्जुन कहते हैं कि केशव, ‘ तत्कर्मणि- तत्रापि घोरे कर्मणि मां किं नियोजयसि’ ? ;   मुझे फिर कर्म करने को क्यों कहते हो जहाँ बुद्धियोग है ही नहीं- बुद्धि का संयोग ही नहीं है, उस निर्बुद्धिता-पूर्ण कार्य में हमको क्यों लगाते हो?
 और, वह कार्य भी कैसा है? ;   घोर है.
 फिर उसमें मुझे क्यों नियुक्त करते हो?
 केशव नाम का अर्थ है बड़े-बड़े काले बालों वाला.
 श्रीकृष्ण के बाल इतने काले हैं कि उनके बीच में उनका साँवरा सलोना मुख भी चमकने लगता है.
 मैंने देखा है कि जिन लोगों का मुख कुछ साँवला होता है, वे बड़े-बड़े बाल रखकर दोनों तरफ लटका देते हैं.
 मुँह कितना भी काला हो, बालों से तो कम ही होता है.
 इसलिए काले-काले बालों के बीच में साँवले मुख का गोरापन मालूम पड़ने लगता है.
 केशव शब्द के अर्थ देखिये.
 ‘प्रशस्तः केशः’- जिसके बाल बड़े सुंदर हों, प्रशस्त हों, उसका नाम केशव है.
 ‘ केशा रश्म्याः ’- श्रीकृष्ण के बाल क्या हैं- किरण हैं.
 केश माने दाढ़ी-मूँछ नहीं, साधारण बाल नहीं. जो चिन्मात्र वस्तु से चिदाभास की रश्मियाँ निकलती हैं, उसी को ‘केश’ बोलते हैं और ऐसे केश जिसके हैं वे ही केशव हैं.
 वे संपूर्ण चिदाभासों के मूल उद्गम हैं, उसी चिन्मात्र से, चित्-सत्ता से चिदाभास सत्तालाभ करते हैं.
 कोई-कोई कहते हैं कि आभास भी सत्य है.
 लेकिन आभास नैमित्तिक है कि निर्निमित्तिक है?
 निर्निमित्तिक है.
 निर्निर्मित्तिक अनादि है, यह तो हम मानते हैं.
 जिसमें आभास पड़ता है, वह निमित्त अनादि है.
 परंतु क्या वह तत्वज्ञान के द्वारा वाधित नहीं होता?
 अन्तःकरण विहित, अविद्या-विहित जो निमित्त है, वह क्या तत्वज्ञान से निवृत्त नहीं होता?
 जब आभास का फल निवृत्त हो जायेगा तो आभास कहाँ रहेगा?
 कोई भी वस्तु अनादि होने से ही अबाधित नहीं होती.
 अनादित्व अबाधित्व का प्रयोजक नहीं है.
 यदि वह वस्तु अधिष्ठान-ज्ञान से बाधित न हो तो सत्य हुआ करती है.
 इसलिए आभास अनादि है और वह जब तक अंतःकरण में पड़ रहा है, तब तक रहेगा.
 वह प्रवाही नित्य है- ऐसा मानने में कोई हर्ज नहीं है.
 परन्तु जहाँ अंतःकरण समाप्त हो जायेगा, वहाँ उसमें पड़ने वाला आभास भी समाप्त हो जायेगा.
 यही वेदान्त-सिद्धांत है.
 हमलोग जिस शांकर सिद्धांत को वेदान्त मानते हैं, उसका सिद्धान्त यही है.
 देखो, ‘कश्च, अश्च, ईशश्च एषां’ (ब्रह्म, विष्णु और शंकर- इन तीनों का) नाम है केश.
 ‘केशान् ब्रह्मा-विष्णु-शिवान् वयते प्रशस्ति इति केशवः’- जो ब्रह्मा, विष्णु शिव का भी शासन करता है, उसका नाम है केशव .
 हमारे एक मित्र बड़ी कोमल बुद्धि के थे.
 एक दिन वे उड़िया बाबाजी महाराज के पास गये तो बाबा ने कहा कि भाई कुछ पूछना हो तो पूछ लो.
 उन्होंने कहा कि देखो महाराज, आपलोग तो बड़े बुद्धिमान् हैं, प्रतिभाशाली हैं और मैं हूँ बहुत सुकुमार बुद्धि का सेवक.
 पता नहीं आप क्या-क्या कह दोगे और उसका कैसा प्रभाव मेरी बुद्धि पर पड़ जायेगा.
 इसलिए मेरी बुद्धि को कुछ पलटा-वलटा मत करो.
 मैं तो सीधा-सादा आदमी हूँ.
 इस पर बाबा बहुत हँसे और बोले कि जा, तू ठीक है!
 इसी तरह मानो अर्जुन कहते हैं कि श्रीकृष्ण, तुम तो बड़े प्रबल शासक हो, ब्रह्मा, विष्णु और शिव को भी नचाते रहते हो- ‘विधि हरि शम्भु नचावत हारे.
 ’ तुम्हीं ने विधि को विधाता, हरि को हरिता और शिव को शिवता प्रदान की है.
 इसलिए तुम जिसको जो समझना चाहोगे, समझा दोगे.
 लेकिन श्रीकृष्ण, मुझे तो सीधे-साधे शब्दों में यह बताओ कि श्रेय क्या है?
 मैं श्रेय का पिपासु हूँ, श्रेय का जिज्ञासु हूँ.
 इसलिए उसी के बारे में जानना चाहता हूँ-
 देखो, मैंने जब अपनी शाखा का वेदाध्ययन किया, उसमें वर्णित ‘श्रेयश्चऐश्यन’ पर विचार करते समय यह समझा था कि मनुष्य को प्रेय में तात्कालिक सुख में नहीं फँसना चाहिए; अपितु जो मुख्य श्रेय है उसका वरण करना चाहिए.
 अर्जुन का भी यही कहना है कि हमें चाहिए श्रेय और हम हुए हैं तुम्हारे शरणागत.
 इसलिए आप मुझसे मिली जुली बातें क्यों कर रहे हैं?
 देखो, अर्जुन यहाँ बहुत सँभालकर बोलता है.
 मुझे याद है कि मैं बचपन में बड़ा दीठ था.
 मुझे एक महात्मा कुछ समझा रहे थे तो मैंने कह दिया कि आप झूठ बोलते हैं ; लेकिन मेरे ऐसा कहने पर भी वे नाराज नहीं हुए.
 बोले कि ठीक है, हम जो बोलते हैं वह झूठ है, तो तुम सच बोलकर बताओ.
 मैंने कहाकि महाराज, मैं जो बोलूँगा, वह भी झूठ होगा ; क्योंकि जब वाणी को जीभ का झूठा बना दिया तो वह झूठी होगी ही.
 इसीलिए महात्मा लोग ‘अवचनं अवचनेव प्रोवाच’- वाणी का निषेध करके व्याख्यान देते हैं ; इस पर महात्माजी प्रसन्न हो गये और हँसने लगे.
 यहाँ अर्जुन की दृष्टि में श्रीकृष्ण के वाक्य कैसे हैं?
 उसमें दाल और भात का अलग-अलग स्वाद नहीं आता, कुछ खिचड़ी का सा स्वाद आता है.
 यह तो गुजरातियों की सी सब्जी, जिसमें नमक और गुड़ दोनों एक ही साथ हैं.
 श्रीकृष्ण जब द्वारिका गये थे तो उन पर गुजरात-काठियावाड़ का प्रभश्राव तो पड़ ही गया था.
 उसके बाद अर्जुन कहते हैं कि ‘बुद्धिं मोहयसीव मे’.
 यहाँ ‘इव’ शब्द का प्रयोग करते हैं, इससे सिद्ध होता है कि अर्जुन कितना सम्हालकर बोल रहे हैं.
 भगवान् को यह कह देना कि तुम खिचड़ी बना रहे हो इसका भीतरी अर्थ क्या है?
 यह है कि भगवान् समुच्चयवादी हैं ; उनके व्यामिश्र वाक्य हैं ; माने उनमें कर्म और ज्ञान का समुच्चय है.
 उनकी बातों से ऐसा लगता है कि एक ही व्यक्ति एक साथ कर्म और ज्ञान का अनुष्ठान कर सकता है.
 लेकिन इससे अर्जुन की बुद्धि व्यामुग्ध हो रही है- ‘ मोहयसी इव’.
 वे यह मानते हैं कि भगवान् अपने भक्त को, शिष्य को, प्रपन्न को मोह में नहीं डाल सकते.
 उनकी करुणा पर, सच्चाई पर अर्जुन को विश्वास है.
 परंतु इस समय उनको ऐसा ही लगता है कि भगवान् मुझे मोह में डोल रहे हैं ; इसीलिए वे कहते हैं कि ‘तदकं वद निश्चित्य ’- हमारे लिए निश्चय करके एक बात बताओ!
 इस पर मानो भगवान् ने पूछा कि कौन सी बताऊँ?
 मैं तो बता ही रहा हूँ.
 अर्जुन बोले कि नहीं, नहीं, ऐसे नहीं.
 फिर कैसे?
 ‘ येन श्रेयोहमाप्नुयाम्’- जिससे मुझे श्रेय की प्राप्ति हो, वह बताओ.
 अब भगवान् यह बताते हैं कि एक व्यक्ति एक ही काल में कर्म और ज्ञान दोनों का युगपत अनुष्ठान करे- मेरा यह अभिप्राय नहीं है.
 अधिकारी- भेद से योग निष्ठा और सांख्य-निष्ठा दोनों का विधान है.
 इसलिए मैंने दोनों निष्ठाओं का वर्णन करिया है ; इसमें कर्मयोग और सांख्य में अंगांगी भाव है.
 अंग है योग और अंगी है सांख्य.
 अंगांगी- भाव का अर्थ यह हुआ कि अंतःकरण शुद्धि के लिए बहिरंग साधन रूप योग है और पदार्थ शुद्धि के लिए अंतरंग साधन रूप वैराग्य भी है.
 धर्मादि परंपरा-साधन हैं.
 सच्चारित्र्य आदि से तो अंतःकरण में शम-दमादि उत्पन्न होते हैं और जैसे बंदूक की नली साफ की जाये, ऐसे ही ये वृत्ति को साफ करते हैं, तत्व ग्रहण के योग्य बनाते हैं.
 वृत्ति बहिरंग है और पदार्थ माने त्वंपदार्थ और तत्पदार्थ- ये वृत्ति की अपेक्षा अंतरंग हैं.
 बहिरंग साधन हैं विवेक, वैराग्य, समाधि और निमित्त ; क्योंकि ये अंतःकरण को शुद्ध करते हैं.
 बटलोही साफ करना एक बात है और उसमें चावल पकाना दूसरी बात है.
 वैसे ही ये बटलोही साफ करने के लिए हैं.
 आज से चालीस-पचास वर्ष पूर्व जब हमलोग राजस्थान में थे तब भोजन करने से पहले थाली को थोड़ा पानी डालकर साफ कर लेते थे, क्योंकि थाली सूखे बालू से साफ की हुई रहती थी.
 इसी तरह थाली साफ करने की जो प्रक्रिया है, वह बहिरंग साधन है और थाली में जो तत्पदार्थ-त्वंपदार्थ के रूप में भोज्य पदार्थ को परोसना है- वह अंतरंग है.
 श्रवण-मनन निदिध्यासन तत्पदार्थ, त्वंपदार्थ का होता है, इसलिए अंतरंग है और अंतःकरण शुद्धि औजार की शुद्धि है.
 क्लीनर का मोटर साफ करना दूसरी चीज है और उस पर सवार का बैठना दूसरी चीज है.
 अब अर्जुन ने प्रश्न तो कर दिया, लेकिन डर गया होगा कि मैं ‘व्यामिश्रेण वाक्यं ’ और ‘ घोरे कर्मणि ’ बोल रहा हूँ तो कहीं श्रीकृष्ण नाराज न हो जायें.
 पर श्रीकृष्ण कहते हैं कि-
 अर्जुन , तुम अनघ हो, निष्पाप हो.
 तुम्हारा कोई दोष नहीं.
 तुम तो सच्ची बात कह रहे हो.
 अगर तुम्हारे मन में पाप होता तो तुम उसे छिपाते.
 पहली बात तो यह है कि तुमने बहुत बढ़िया प्रश्न किया.
 देखो, प्रश्नकर्ता के प्रश्न का अभिनन्दन करने से उसकी बुद्धि और बढ़ती है.
 यदि कोई किसी प्रश्नकर्ता को पहले ही कह दे कि तू मूर्ख है, कुछ समझता नहीं है, तेरा अंतःकरण अशुद्ध है और तू अनधिकारी है तो इससे जिज्ञासु हतोत्साहित हो जायेगा.
 इसलिए तुम उसे ब्रह्म देखो बाबा! ;   ऐसा समझो कि शुद्ध-बुद्ध-मुक्त ही जिज्ञासु होकर तुम्हारे सामने प्रश्न करने आया है.
 तुम ज्ञान का चोला पहनकर बैठे हो और वह जिज्ञासा का चोला पहनकर आया है.
 तुम दोनों के भीतर वही एक है.
 इसलिए उसका सत्कार करो.
 तो श्रीकृष्ण बोले कि हे अनघ- निष्पाप अर्जुन, मैंने पहले इस लोक में दो प्रकार की दृढ़ निष्ठा बतायी है- ‘पुरा प्रोक्ता मयानघ ’- यह ‘पुरा’ शब्द का अर्थ क्या?
 इसको बताते हैं दूसरे अध्याय में.
 कुछ लोग कहते हैं कि ‘ पुरा ’ का अर्थ यह है कि श्रीकृष्ण का कोई आदि ही नहीं है.
 हमने कोई बात पाँच मिनट पहले कही है कि पाँच हजार बरस पहले कही है- इससे कोई फर्क नहीं पड़ता.
 बात अगर सच्ची है तो उसके आगे-पीछे होने का कोई अन्तर नहीं पड़ता.
 सच्ची बात को चार दिन पहले कहो या चार दिन बाद कहो, काल सत्य को प्रभावित नहीं कर सकता ; ठीक है लेकिन यदि हम ‘ पुरा-प्रोक्ता ’ को ऐतिहासिक सत्य मानें तो?
 उसके लिए पहले यहह देखो कि भगवान् कहाँ बैठकर बोलते हैं?
 वे चौथे अध्याय के प्रथम श्लोक में कहते हैं-
 यह जो है, वह कहाँ है?
 बुद्धिस्थ है.
 सूर्य माने बुद्धि में प्रकाश- ‘धियो यो नः प्रचोदयात्.
 ’ उसको पहले मैंने बताया, फिर विवास्वान् ने मनु को बताया और ‘ मनुरिक्ष्वाकवेब्रवीत् ’- मनु ने इन्द्रियों को बताया.
 इक्ष्वाकु इन्द्रियाँ.
 ‘ एवं परम्पराप्राप्तम्’ [2] इसका अर्थ है कि वह परंपरा से इन्द्रियों में आया.
 इसका मतलब यह है कि भगवान् काल के आदि में बैठकरर नहीं बोलते, स्थान के आदि में बैठकर नहीं बोलते, भगवान् तो सृष्टि के आदि में बैठकर बोलते हैं, जहाँ से वृत्तियों का उत्थान पतन होता है.
 उत्थान और लय जहाँ होता है, वहाँ बैठकर भगवान् बोलते हैं ; इसलिए चलो, वहीं चलो, तब हमारी बात समझ में आयेगी.
 ‘द्विविधा निष्ठा’ द्विधा का अर्थ दो होता है.
 ’ निष्ठा एक है और उसकी विधा माने प्रक्रिया दो हैं, प्रकार दो हैं, विधा दो हैं लेकिन निष्ठा दो नहीं है.
 जो लोग सत्य की गणना करके सत्य का साक्षात्कार करना चाहते हैं, सम्यक् ख्याति चाहते हैं कि सत्य निवारण हो जाये, उनके लिए ज्ञानयोग है.
 किन्तु जो सत्य को अपरोक्ष मानते हैं, अप्राप्त मानते हैं, उसकी प्राप्ति के लिए उपाय करना चाहते हैं उनके लिए कर्मयोग है.
 श्रीमद्भागवत में एक मध्यम का वर्णन आया है-
 पूरा वैराग्य हो तो ज्ञानयोग है और संसार में देहेन्द्रियादि में राग हो तो कर्मयोग है.
 किन्तु यदि न तो पूरा राग हो और न पूरा वैराग्य हो तब?
 बोले कि वहाँ भक्तियोग है ; लेकिन गीता में तो विधा ही है.
 यह विधि नहीं है, विधा है.
 विधा माने समझाने का प्रकार, शैली, ढंग.
 ‘ज्ञानयोगेन सांख्यानाम् ’ [3] इससे तो यही मालूम हुआ कि सब लोग सांख्य का विचारर करें; क्योंकि कोई भी अपने को निर्बुद्धि तो स्वीकार करता ही नहीं.
 सब अपने को बुद्धिमान ही स्वीकार करते हैं और कहते हैं कि क्या हम तुमसे कुछ कम हैं?
 हमको अनधिकारी बताने वाले तुम कौन होते हो!
 अब हम आपको कर्म और ज्ञान का अंगांगी भाव बताते हैं.
 यदि आप पहले कर्म नहीं करेंगे तो आपको नैष्कर्म्य की प्राप्ति नहीं होगी.
 नैष्कर्म्य फल है और कर्माराधन उसका साधन है.
 आप साफ-साफ देख लो इसे.
 इसमें बनावट करने की कोई जरूरत ही नहीं है.
 यदि आप कर्म का आरंभ नहीं करोगे तो नैष्कर्म्य की प्राप्ति नहीं होगी.
 अर्थात् कर्म का आरंभ करने से आप नैष्कर्म्य- प्राप्ति के योग्य हो जाओगे.
 यदि कहो कि महाराज, हमारी आँख से तो तस्वीर दिखती नहीं है, तो यह ठीक बात है.
 लेकिन तस्वीर दिखे कैसे?
 जरा पाँव से चलकर जाओ, तब तो दिखेगी!
 यह देखो, यहाँ पाँव से चलना कर्म है और आँख से देखना ज्ञान है.
 संसार में लोग अंध-पंगु-न्यास से समुच्चित होते हैं.
 पाँव से चलते हैं और आँख से देखते हैं.
 परंतु जहाँ चलकर जाना नहीं है, वहाँ समुच्चित नहीं होते हैं, वहाँ केवल देखना ही होता है.
 आप देखो, परमार्थ पाँव से चलकर जाने की जगह नही है, हाथ से पकड़कर जाने की जगह नहीं है.
 कर्म और ज्ञान का समुच्चय कहाँ होगा?
 जहाँ कर्मेन्द्रिय और ज्ञानेन्द्रिय दोनों की जरूरत पड़ेगी.
 हम एक बड़ी कोमल, सुकुमार वस्तु को अपने हृदय से लगाना चाहते हैं, लेकिन हमारी त्वचा उसको छू नहीं पाती ; तब हाथ से पकड़कर उसको हृदय से लगाना पड़ता है.
 फूल को आँख से लगाना है, इत्र को नाक से लगाना है.
 यह क्या हुआ?
 कर्म और ज्ञान का समुच्चय हुआ.
 गंध का ज्ञान हुआ नाक से और इत्र को नासिका तक पहुँचाना- यह कर्म हुआ.
 हमारी आत्मा एक ऐसी चीज है, जहाँ कर्म की पहुँच नहीं है.
 वह ज्ञानस्वरूप है, केवल आवरणमात्र से ही परीक्ष हो रहा है.
 वहाँ कर्म ज्ञान का समुच्चय क्या करेगा?
 वहाँ तो कर्म-त्याग ही है, भले ही उसको कर्म मुक्ति कहो.
 बात यह है कि निष्कर्म्य शब्द जरा उससे भी बड़ा है.
 ‘कर्मणो निष्क्रातं निष्कर्म ब्रह्म’- जो कर्ता, कर्म और कर्मफल इन तीनों से निष्क्रान्त है उसका नाम है निष्कर्म!
 ‘निष्कर्मणो ब्रह्मणो भावः नैष्कर्म्यम् अश्नुते व्याप्नोति ब्रह्म भवति.
 ’ यदि कोई कर्म का आरंभ करके अंतःकरण शुद्ध नहीं करेगा तो वह ब्रह्मभाव को प्राप्त नहीं हो सकेगा.
 इसलिए ब्रह्मभाव अंगी है और कर्म अंग है.
 इसका अर्थ यह हुआ कि कर्म द्वारा अंतःकरण शुद्ध करने की आवश्यकता है.
 यह पहली बात हुई.
 दूसरी बात यह है कि अंतःकरण शुद्ध तो हुआ नहीं और आपने कर्म छोड़ दिया तो क्या होगा?
 यह स्थिति हो जायेगी.
 वैराग्यहीन संन्यास ग्रहण करने से अंतःकरण की शुद्धि नहीं होती ; क्योंकि कर्म किये बिना नैष्कर्म्य नहीं होता.
 इसलिए कर्म करना चाहिए.
 केवल वैराग्यहीन संन्यास मात्र से शुद्धि नहीं मिलती.
 इसलिए भी कर्म करना चाहिए.
 अब तीसरी बात देखो!
 जो ब्रह्मतत्व है, आत्मतत्व है, वह अकर्मकृत रहे परंतु ‘कश्चित् व्यक्तिविशेषः’ कोई भी शरीरधारी व्यक्ति क्षणमात्र के लिए भी, कभी भी कर्म के बिना नहीं रह सकता.
 लोग एकान्त में जाकर किसी पेड़ के नीचे रहते हैं, वहाँ दिन भर झाड़ू लगाते रहते हैं.
 आप लोग बुरा मत मानना. चिड़िया आकर बीट कर जाये या काँव-काँव, चीं-चीं करने लगे तो ढेला ही मारते हैं.
 जरा अकर्मकृत बैठकर देखो तो सही!
 कई लोग तो एकान्त में कुटिया मिल जाने पर उसे बाहर से बंद कर लेते हैं और उसमें कसरत करने लगते हैं.
 कसरत नहीं करते तो तेल लगाने में उनका समय व्यतीत होता है.
 एक महात्मा थे तो कुटिया इसलिए बन्द रखते थे कि किसी से मिलेंगे नहीं.
 लेकिन एकान्त में करें तो क्या करें?
 बेचारे आठ घंटे से भी नहीं सकते थे.
 सोवें तो घर्र-घर्र नाक बोले और वह बाहर से भी सुनायी पड़े ; इसलिए वे उसमें दिन भर तेल लगायें और कसरत करें.
 उनको देखकर वह कहावत याद आती थी कि ‘बैठा बनिया क्या करे, इस कोठे का धान उस कोठे करे.
 ’ कहने का मतलब यह है कि सर्वथा कर्म त्याग करके रहा नहीं जाता.
 इसलिए भी कर्म करना चाहिए और व्यवस्थित रूप में कर्म करना चाहिए.
 अब चौथी बात लो- सबके शरीर में एक प्रकृति होती है.
 प्रकृति के अनुसार गुण प्रकट होते हैं और सबको कर्म करने के लिए मजबूर कर देते हैं.
 शरीरधारी मनुष्य कर्म करने के लिए मजबूर है.
 इसलिए भी मनुष्य को निषिद्ध कर्म नहीं करना चाहिए, विहित कर्म करना चाहिए.
 कर्म में एक मर्यादा बना लेनी चाहिए, अमर्यादित कर्म नहीं करना चाहिए.
 अब बताते हैं कि सबकी जो आत्मा है- आत्मा माने शरीर है, यह कर्म और ज्ञान दोनों का मिश्रण है.
 शरीर न केवल कर्म है और न केवल ज्ञान है.
 इसको चाहे अभ्यास कह लो या ग्रंथि कहलो, पर ग्रंथि में दोनों होगा कि नहीं होगा?
 बिल्कुल वेदान्त की बात है यह.
 पर जब शरीर को कर्म करने से रोक देगे तो मन कर्म करने लगेगा.
 मन कर्म करने लगेगा तो क्या कर्म करेगा?
 वही, जो पहले देखा- सुना है, उसी का स्मरण करेगा.
 मन इन्द्रियों के द्वारा तो अज्ञात का भी ज्ञान प्राप्त कर सकता है.
 परंतु यदि मन अनुकूल पदार्थों की स्मृति में ही डूब जाये तो?
 अनुभव तो संसार का ही है, परमेश्वर का तो है नहीं, तब दूसरों का ही चिन्तन होगा!
 शरीर को तो हम सुखासन से बाँध लेते हैं, पद्मसान से बाँध लेते हैं, बद्ध पद्मासन कर लेते हैं.
 हमने बहुत आसन कर करके देखे हैं; अभी इस मोटे शरीर से भी मैं चार-चार घंटे बैठ सकता हूँ.
 इतना मोटा शरीर होने पर भी मैं स्वस्तिकासन से बैठ जाऊँ तो कई घंटे बैठा रह सकता हूँ.
 परंतु शरीर को साधकर बैठ जाने से मन बैठ जाता है क्या?
 मन को फिर किसका स्मरण होता है?
 गृहीत-ग्राहक स्मृति होती है.
 पहले से जो देखे, सुने और अनुभव किये हुए विषय हैं, वे मन में फुरने लगते हैं.
 परंतु उनमें कहीं उपादेय बुद्धि हो जाये कि ये तो बहुत अच्छे हैं तो बस!
 जय-जय सीताराम!
 इसलिए-
 अरे, कर्मेन्द्रियों को तो बाँध लिया और मन से इन्द्रियार्थों का स्मरण कर रहा है.
 मन तो है सात्विक, इन्द्रियार्थ हैं राजस और फल क्या हुआ?
 यह हुआ कि ‘ विमूढात्मा ’ हो जायेंगे, तमोगुण आ जायेगा और लोग कहेंगे कि बाबाजी समाधि लगाकर बैठे हैं.
 घाट पर हजारों लोग गंगा स्नान कर रहे हैं और बाबाजी उनके बीच समाधि लगाकर बैठे हैं.
 मार्ग में हजारों आदमी चल रहे हैं, भीड़ लगी हुई है और बाबाजी की समाधि लगी हुई है.
 अब आप ही बताओ कि घाट में, बाट में, हाट में समाधि लगाकर बैठने वाले व्यापारी होते हैं या महात्मा होते हैं?
 इसलिए ऐसे स्थानों पर समाधि लगाने का आचार बिल्कुल मिथ्या है- ‘मिथ्याचारः स उच्यते.
 ’ मिथ्याचारी है वह पुरुष, जो विषयों का तो स्मरण करता है और कर्मेन्द्रियों का संयम करता है- ‘ कर्मेन्द्रियाणि संयम्य’- अतः तुम मिथ्याचारी न बन जाओ- इसके लिए भी कर्म करना आवश्यक है.
 यदि आपको जितनी जानकारी प्राप्त होनी चाहिए, उतनी हो गयी है, कुछ ज्ञातव्य नहीं है तो एकान्त में उसको दृढ़ करने के लिए बैठिये.
 थोड़ी देर बैठिये अथवा बहुत देर बैठिये.
 लेकिन यदि आपकी जानकारी पूरी नहीं हुई है तो एकान्त में बैठने पर अधूरी जानकारी आपको हिप्नोटाइज कर देगी.
 आप अपनी बुद्धि से ही सम्मोहित हो जायेंगे और समझेंगे कि हमको तो दर्शन हो रहा है, साक्षात्कार हो रहा है.
 होगा अपने मन का साक्षात्कार और आप समझेंगे कि आपको सत्य का साक्षात्कार हो रहा है.
 जिज्ञासु को तो तीर्थ यात्रा भी ज्यादा नहीं करनी चाहिए, क्योंकि उससे भी विक्षेप होता है.
 इसी तरह जिज्ञासु को ज्यादा एकान्तवास भी नहीं करना चाहिए और ज्यादा व्रत भी नहीं करना चाहिए.
 अपनी बुद्धि में जो मलिनता भरी है, वह निकाल देनी चाहिए और उसके लिए सत्संग से बढ़कर अन्य कोई उपाय सृष्टि में नहीं है-
 सारी सृष्टि में श्रवण सब धर्मों से श्रेष्ठ है, अज्ञात-ज्ञापक है.
 जो चीज आप नहीं जानते, वह श्रवण से मालूम पड़ेगी.
 इसलिए कहीं आप मिथ्याचारी न बन जायें, इसके लिए कर्म कीजिए.
 साधक को चाहिए कि वह अपने मन से इन्द्रियों का नियमन कररके कर्मेन्द्रियों के द्वारा कर्मारम्भ करे और कहीं भी उसकी आसक्ति न हो.
 वह कर्तव्य बुद्धि से कर्म करे कि भाई, यह तो मेरा अवश्य कर्तव्य है.
 लेकिन जब तक आपमें कर्तापन है, तब तक आप कर्म से मुक्ति नहीं प्राप्त कर सकते.
 क दुनिया में यह देखने में आता है कि कर्तापन का अभिमान तो छूटा नहीं और लोग अपने को निष्काम समझ बैठे.
 मैंने एक निष्कामाचार्य से पूछा कि अपने भोक्तृत्व का अभिमान बना रहने पर निष्कामता की प्रतिष्ठा कैसे होगी?
 बोले कि नहीं-नहीं, हम पूर्व निष्कामता की बात नहीं करते हैं.
 उससे स्वार्थ छूट जायेगा- इतना ही मतलब हमारा है ; असल में पूर्ण कामना की निवृत्ति तो तभी होगी; जब अकर्ता, अभोक्ता, असंसारी, अपरिच्छिन्न, प्रत्यकचैतनयाभिन्न ब्रह्म तत्व का बोध होगा ; नहीं तो बोईमानी का व्यापार करेंगे और कहेंगे कि हम तो निष्काम भाव से करते हैं.
 यह निष्कामता नहीं, निष्कामता का उपहास है.
 जिज्ञासु पुरुष को इसके संबंध में बहुत सावधान रहना चाहिए.
 मन से इन्द्रियों का नियमन प्रारम्भ करना चाहिए, वह भी मनोयोग पूर्वक होना चाहिए और उसमें भी आसक्ति नहीं होनी चाहिए.
 ‘ असक्तः स विशिष्यते ’- ऐसा करने वाला ही विशिष्ट व्यक्ति है.
 विशिष्ट माने क्या होता है?
 मिथ्याचारी का तो पहले वर्णन आया है.
 मिथ्याचारी कर्म नहीं करता है, लेकिन विषय-चिन्तन करता है और विशिष्ट व्यक्ति कर्म करता है, लेकिन विषय-चिन्तन नहीं करता.
 इसको आसक्ति नहीं है, इसलिए यह विशिष्ट हो गया.
 ‘नियतं कुरु कर्म त्वं- नियतं शास्त्रोक्तम्.
 यस्मिन् कर्मणि अधिकृतः तत्.
 ’ तुम जिस कर्म के अधिकारी हो, उस कर्म को निश्चित रूप से करो.
 ‘ कर्म ज्यायो ह्यकर्मणः’- देखो, अकर्मण्यता तमो गुण है, ‘निद्रालस्यप्रमादोत्थ’ है.
 न करने की अपेक्षा तो करना अच्छा है.
 तुम्हारा यह रोना ठीक नहीं कि हाय-हाय हमारा रिश्तेदार मर जायेगा; हम राज्य लेकर क्या करेंगे?
 इस प्रकार मन में शोक भरा है, मोह भरा है, ममता भरी है, विषाद भरा है और ये सब तुम्हें कर्तव्य से विमुख करने वाले हैं.
 असल में कर्म संकल्प से करना चाहिए.
 हम अपने कर्तव्य की पूर्ति के लिए कर्म करते हैं- यह कल्पना सुंदरर है.
 नहीं करोगे तो प्रत्यवाय होगा, पाप लगेगा.
 प्रत्यवाय माने क्या होता है?
 ‘प्रति’ माने प्रतीप, ‘अव’ माने नीचे और ‘आय’ माने गति.
 प्रत्यवाय माने जहाँ हम जाना चाहते हैं वहाँ से उलटे, विपरीत जा रहे हैं और जहाँ से ऊपर उठना चाहते हैं उऊसकी जगह नीचे जा रहे हैं.
 लक्ष्य प्राप्ति के विपरीत जाओगे कहाँ?
 कर्म करोगे तो तमोगुण का नाश होगा, रजोगुण का जागरण होगा.
 क्षत्रिय कर्म करोगे तो मानवता का भी स्फुरण होगा, मानव कर्म करोगे तो जीवत्व का भी स्फुरण होगा और जीव-कर्म करोगे तो ईश्वर का भी स्फुरण होगा.
 कर्म करोगे तो रास्ते पर चल पड़ोगे भाई! ;   कर्म करना माने रास्ते मे पड़ना.
 यदि कहो कि हम कभी-कभी गिर भी जाते हैं, तो कोई बात नहीं, गिरना मनुष्य का कोई अपराध नहीं है पर गिरकर फिर न उठना अपराध है और उठकर फिर अपने लक्ष्य की ओर न चलना अपराध है.
 अपने हृदय में पीड़ा का अनुभव मत करो.
 आशा रको कि पहुँचोगे लक्ष्य पर.
 मिलेंगे राम- यह निश्चय रखो.
 उठो, जागो, लक्ष्य की ओर बढ़ो.
 जिज्ञासु सावधान!
 तुम यह ध्यान में रक्खो की अकर्मण्यता से नियत कर्म श्रेष्ठ है- इसलिए भी कर्म करना चाहिए.
 अरे, कर्म-त्याग कर दोगे और कहोगे कि हम अपने हाथ से उठाकर खायेंगे भी नहीं तो यह भी एक कर्म ही है.
 यदि कहो कि दूसरा कोई कर्म करे और हम न करें तो वह हमारा कर्म कैसे होगा? ;   ऐसे होगा कि यदि तुम्हारे मुँह में कोई कौर डाल देगा तो तुम्हें जीभ हिलानी पड़ेगी और निगलना या बाहर निकालना पड़ेगा.
 इसलिए ढोंग करने की जरूरत नहीं है.
 अपने हाथ से उठाकर खा लो.
 शरीर यात्रा के लिए, शरीर का ठीक-ठीक निर्वाह हो- इसलिए भी कर्म करना चाहिए, कर्म नहीं छोड़ना चाहिए.
 अब आओ, यह देखो कि एक तो हुआ कर्तव्य- पालनन के लिए कर्म और दूसरा हुआ अंतःकरण शुद्धि के लिए कर्म.
 इसको ऐसे समझो कि हमारे यहाँ पहले ऐसे भी बर्तन होते थे, जिनके मुँह में हाथ नहीं जाता था.
 लेकिन उन छोटे मुँहवाले बर्तनों को भी माँजना तो पड़ता ही था ; इसलिए ऐसा करते का उसमें थोड़ी मिट्टी, थोड़ा पानी और थोड़ा कंकड़-पत्थर डाल देते और फिर खूब जोर से उसको हिलाते!
 इस प्रकार जब कंकड़ पत्थर, माटी-पानी उसके पेट में घूमने लगते, तब सब मैल उसका छुड़ा देते.
 कभी-कभी तो उसको संधाना में डाल देना पड़ता.
 रात भर में वह बिल्कुल नीला हो जाता तो बाद में उसे धो लेते.
 इसको शोधन कर्म कहते हैं.
 यह कर्म साम्य है, अधःपात है.
 अधःपात के द्वारा भी शोधन होता है.
 जिन लोगों को अपने सत्कर्म का बड़ा भारी अभिमान लगा हुआ है, उनको इस प्रक्रिया द्वारा खटाई में डालकर ठीक करना पड़ता है.
 नहीं तो, हमारे जैसे धर्मात्मा और कौन हैं- इस प्रकार का जो बड़ा भारी अभिमान है, वह कैसे जायेगा?
 अब तीसरा है ईश्वर के लिए कर्म करना.
 वह कैसे होता है, यह देखो- यज्ञ कौन है?
 विष्णु है- ‘ यज्ञो वै विष्णु (शतपथः)’
 विष्णु कहाँ मिलेंगे कि हम उनके लिए कर्म करें?
 विष्णु माने ‘ वेवेष्टि ’- सबके भीतर जो बैठा है- वह.
 इसलिए सर्वोपयोगी, सर्वोपकारी जो कर्म है, वही यज्ञार्थ कर्म हैं.
 एक बार भगवान् ने कहा कि पंडितों ने बहुत दिनों से मुझको यज्ञशाला में धुआँ खिलाया है.
 अब हम जरा घरों में, बाजारों में, दूकानों में कुछ तफरीह करने के लिए चलना चाहते हैं.
 पुजारियों ने भी मंदिरों में बहुत दिनों से मुझे बन्द कर रखा है.
 अब मुझको निकालो बाहर.
 यह बात मैं हँसी के लिए नहीं बोल रहा हूँ, इसे आप सत्य समझ लीजिये.
 यह संपूर्ण विश्व ही भगवान् विष्णु का रूप है.
 विष्णु सहस्रनाम में भगवान् विष्णु का पहला नाम यही है- ‘ऊँ विश्वं विष्णुर्वषट्कारो भूतभव्यभवत्प्रभुः .
 ’ इसमें विष्णु से भी पहले ‘विश्व’ आया है.
 उसी स्वरूप की सेवा के लिए जो कर्म होता है, उसमें बंधन नहीं है.
 सारी दुनिया कर्म में बँधी हुई है.
 लेकिन जो कर्म यज्ञ के लिए किया जाता है, उसमें बंधन नहीं है.
 इसलिए यज्ञार्थ कर्म है.
 जो कर्म उद्देश्य के प्रति चला जाता है, वह कर्ता के प्रति नहीं रहता.
 कर्म का स्वभाव यह है कि वह कर्ता से चिपकता है, भले ही कर्म चाहे अंतःकरण में या कर्ता में चिपक जाता है.
 परंतु जब भगवान् के लिए कर्म किया जाता है और उस कर्म को भगवान् की ओर फेंक दिया जाता है, तकब वह भगवान् को समर्पित हो जाता है और कर्ता को बाँधता नहीं है.
 जो भगवान् के प्रति अर्पित हो जाता है, वह अंतःकरण में अपूर्व होकर नहीं बैठता, कर्ता को बाँधता नहीं और अंतःकरण को अशुद्ध नहीं करता.
 इसलिए ‘तदर्थं कर्म कौन्तेय’- कर्म करो.
 किन्तु किसके लिए करो?
 भगवान् के लिए करो और ‘मुक्तसंगः समाचर ’- स्वयं कर्म में आसक्त मत होओ.
 अब देखो! ;   यहाँ सात बातें आ गयीं.
 श्रीशंकराचार्य ने तो यज्ञ शब्द का अर्थ करते हुए कहा है कि कर्म किसके लिए?
 यदि कर्तव्य पूर्ति के लिए, अंतःकरण शुद्धि के लिए, ईश्वरार्पण के लिए कर्म किये जायेंगे तो वे बन्धन के हेतु नहीं होंगे, उनसे आसक्ति छूट जायेगी और अंतःकरण शुद्ध हो जायेगा.
 मनुष्य की सृष्टि ही यज्ञ के साथ हुई है.
 यह प्रजा यज्ञ के साथ ही पैदा हुई है.
 अरे यह जीव माटी खाता हुआ निकला, पानी पीता हुआ निकला, गर्मी लिये हुए निकला और साँस लिए हुए निकला.
 यदि वायु देवता यज्ञ के द्वारा इसे श्वास न देते, यदि अग्निदेवता यज्ञ के द्वारा इसे अपनी ऊष्मा न देते तो यह कैसे जीवित रहता?
 यह तो यज्ञ के साथ ही पैदा हुआ है- कुछ लेता हुआ, कुछ देता हुआ और किसी मर्यादा में रहता हुआ.
 यज्ञ का यही स्वरूप होता है.
 आदान, प्रदान, उत्सर्ग- ये सब यज्ञ में होते हैं.
 अब देखो कि इस स्थिति में तुम्हारा क्या कर्तव्य है?
 क्या तुम दुनिया को अच्छी साँस, देते हो?
 यदि तुम धुएँ वाली साँस दुनिया में फैलाते हो, तो वह कोई यज्ञ थोड़े ही होता है.
 धुएँ ही साँस फैलाना, मोटर, ट्रक, बस या चिमनियों से धुँआ छोड़ना, नदियों में फैक्टरी का पनाला गिराना- यह यज्ञ नहीं है.
 अरे तुम यज्ञ करना चाहते हो तो सुगंध फैलाने के लिए, मधुर रस की वर्षा करने के लिए, सौंदर्य की सृष्टि करने के लिए, सुकुमारता का विस्तार करने के लिए कर्म करो!
 गाली देने के लिए तुमको भगवान् ने जन्म नहीं दिया है.
 तुम तो दूसरों के कानों में अमृत उड़ेल दो.
 भगवान् ने, प्रजापित ने यज्ञ के साथ तुम्हारी सृष्टि की है और यह आदेश दिया है कि ‘अनेन प्रसविष्यध्वम् ’- हम, तुमको ऐसा यज्ञरूप साधन देते हैं कि यह तुम्हारे लिए कामधेनु का काम करेगा- ‘ इष्टकामधुक् .
 ’ यदि तुम यज्ञ में तत्पर रहोगे, दूसरों की सेवा, दूसरों की भलाई करते रहोगे तो कामधेनु तुम्हारे घर में रहेगी.
 इससे तुमको जो चाहिए, वह अपने आप आ जायेगा.
 इसलिए तुम्हारे पास जो अच्छे से अच्छा है, वह तुम दूसरों को देते चलो.
 किसी अनुभवी कवि ने कितना अच्छा कहा है-
 इसी का नाम यज्ञ है.
 इसी से तुम्हारी वृद्धि होगी.
 अतएव यज्ञ करो, कर्म करो.
 यज्ञ अथवा कर्म के रूप में तुम्हें कामधेनु ही दी जा रही है.
 यज्ञ करोगे तो तुम्हारे मनोरथ पूर्ण होंगे.
 यज्ञ माने केवल होम ही नही है; उसका अर्थ आपको स्वयं भगवान् ही बता रहे हैं-
 तुम पृथिवी को सुगंध दो, जल को दूध, अग्नि को आरती दो, वायु में शुद्ध वायु दो, आकाश को घंटी या वीणा बजा-बजाकर मधुर-मधुर शब्द दो.
 यही यज्ञ है.
 देखो, हमें घरों में जाना पड़ता है.
 किन्तु जब वे समझती हैं कि अब कोई सुनने वाला नहीं है, तब नौकरों के साथ ऐसी कर्कश बोली बोलती हैं, ऐसी कड़वी आवाज से बोलती हैं कि मत पूछो!
 उनकी असली आवाज का पता तो तभी मिलता है, जब वे समझती हैं कि कोई सुनने वाला नहीं है.
 ‘ देवान्भावयतानेन ’- देव माने हमारी इन्द्रियों में बैठे हुए देवनशील देवता.
 हमारे आचार्य कहते हैं कि इस यज्ञ के द्वारा आप अपनी इन्द्रियों को शक्तिशाली बनाओ, जिससे आँख देखती रहे, कान सुनता रहे, जीभ स्वाद लेती रहे, नासिका सूँघती रहे और पाँव चलते रहें.
 इस यज्ञ के द्वारा तुम्हारी इन्द्रियों की शक्ति बनी रहेगी और ‘ देवान् भावयत ’- देवता तुम्हें शक्ति देते रहेंगे, बल देते रहेंगे.
 तुम्हारे भीतर कर्म करने की शक्ति बनी रहेगी.
 ’ तुम उत्तम रीति से अपना जीवन व्यतीत करो और श्रेय की प्राप्ति करो- ‘श्रेयः परमवाप्स्यथ’ श्रुति में जो यह कहा गया है कि ‘कुर्वन्नेह कर्माणि जिजीविषेच्छतथ्यसमाः .
 ’ ( [2] इसका यही अर्थ है ; देवता भी दो तरह के होते हैं- एक आजान देवता और दूसरे कर्म देवता.
 सूर्यादि आजान देवता हैं और कर्म के फलस्वरूप जो शतक्रतु आदि हैं, वे कर्म देवता हैं.
 यदि तुम्हारा आचरण निन्दनीय है तो क्या होगा?
 ‘ स्तेन एव सः ’- तुम चोर कहलाओगे और चोर हो जाओगे.
 क्योंकि देवतालोग ही तुम्हें भोग देते हैं.
 यदि तुम्हें पृथ्वी देवता रहने न दें, जल देवता पीने के लिए पानी न दें, सूर्य देवता देखने के लिए रोशनी न दें, अग्नि देवता गर्मी न दें और वायु देवता साँस न दें, तो क्या तुम जिन्दा रह सकते हो?
 कभी तुमने उनका बिल चुकाया है?
 तुमने बिजली का बिल चुकाया, हाउस टैक्स दिया, मालगुजारी दी, लेकिन तुम जो साँस लेते हो भगवान् की हवा में, इसके बदले में भी कभी कुछ दिया?
 रोज देखते हो सूर्य की रोशनी में लेकिन क्या कभी सूर्य का बिल चुकाया है?
 नहीं चुकाया है.
 फिर इनसे ले-लेकर जो रोज खा रहे हो, इसका भुगतान कब करोगे?
 आपने यह कथा जरूर सुनी होगी कि कर्ण के पास एक ऐसी शक्ति थी कि उसको वह जिसके ऊपर चलायेगा, वह मर जायेगा.
 जब इन्द्र को यह बात मालूम हुई तब वे हाय-हाय करके कहने लगे कि कहीं इसने हमारे बेटे अर्जुन पर चला दिया तो वह मर जायेगा.
 इधर कर्ण की प्रतिज्ञा थी कि कोई उसके पास आकर जो कुछ भी माँगेगा, उसे वह अवश्य दे देंगे.
 इस प्रतिज्ञा का लाभ इन्द्र ने उठाया.
 वे ब्राह्मण होकर आये और बोले कि कर्ण, तुम अपनी शक्ति मुझको दो!
 कर्ण ने शक्ति दे दी.
 जब इन्द्र चलने लगे तो उनके पाँव धरती में धँसने लगे, वे एक कदम भी आगे नहीं बढ़ सके.
 इतने में आकाशवाणी हुई कि इन्द्र, तुमको लेना ही आता है, देना नहीं आता.
 इसलिए तुम्हाकी गति अवरुद्ध हो गयी है.
 अब तुम स्वर्ग में नहीं आ सकते.
 अब इन्द्र क्या करें?
 उन्होंने बदले में कर्ण को कवच दिया तब स्वर्ग जा सके.
 आप समष्टि से सब कुछ लेते हैं- गर्मी लेते हैं, सर्दी लेते हैं, पानी लेते हैं, अन्न लेते हैं और मीठा-मीठा शान्तिमय संसार लेते हैं, परंतु देते क्या हैं?
 ‘ तैर्दत्तानप्रदायैभ्यः ’- देवताओं का दिया हुआ तो लेते हैं, परंतु देते कुछ नहीं है, याद भी नहीं करते देवताओं को!
 आग से रसोई पका लेते हैं, लेकिन उसके प्रति कृतज्ञता बिलकुल नहीं प्रकट करते.
 जिस आग में आपने रसोई बनवायी है, उसमें एक ग्रास डाल दें इतना भी नहीं होता आपसे.
 जिस सूर्य की रोशनी में आप देखते हैं, उसे प्रातःकाल उठकर हाथ जोड़ लें, उस प्रकाशदाता के प्रति इतनी कृतज्ञता भी नहीं है आपमें.
 इसीलिए बोले कि ‘स्तेन एव सः’- यज्ञ न करना, अपने कर्तव्य कर्म की उपेक्षा करना, जिनसे लेते हैं उनको कुछ न देना- यह चोरी है, अपराध है.
 अतः इससे बेचने के लिए भी कर्म करना आवश्यक है.
 देखो, जो दूसरों को खिलाकर खाते हैं, माने थोड़ा धरती के लिए दे देते हैं, थोड़ा खेती के लिए दे देते हैं, थोड़ा गाय के लिए देते हैं, थोड़ा चिड़िया के लिए दे देते हैं, थोड़ा कुत्ते आदि के लि दे देते हैं और फिर खाते हैं, उनको पाप नहीं लगता.
 इसलिए पञ्च-महायज्ञ करके, बलि वैश्वदेव करके जो बचा हुआ है, उसको खो तो सारे पाप मिट जायेंगे.
 अन्न पैदा करने में, खरीदने में, बेचने में, सींचने में, पकाने में और आग जलाने में जो पाप हुए, प्राणियों की हत्या हुई, उससे उन सारे पापों से बच जाओगे, यदि खिलाकर खाओगे.
 उससे सारे किल्विष छूट जायेंगे तुम्हारे!
 हम लोगों के यहाँ पहले तवे पर बनी पहली और आखिरी रोटी घर का आदमी नहीं खाता था और उसे किसी अन्य को खिला दिया जाता था.
 यहाँ ‘ भुञ्जते ते त्वघं पापा ये पचन्त्यात्मकारणात् [1]- कहकर गाली देते हैं भगवान्.
 कहते हैं कि वे पापी हैं और पाप खाते हैं जो केवल अपने लिए पकाते हैं.
 और सुनिये- ‘ केवलाघो भवति केवलादी .
 ’ [2] अरे महाराज!
 औरों को तो छोड़ों, संन्यासियों को जो भिक्षा मिलीत है, उसमें भी ऐसा विधान है कि पहले तो वह जरूरत से ज्यादा माँगे नहीं, यदि ज्यादा मिल जाये तो उसको प्राणियों में बाँटकर भोजन करे.
 भिक्षा को जूठा करके न बाँटे, खाने से पहले बाँट दे.
 बाँटने के बाद वह भिक्षा की झोली को गंगाजी में डालकर पूरी की पूरी भिगो दे, जिससे कि उस भिक्षा में जो नमक-मिर्च-मसाला और अपवित्रता हो वह सब धुल जाये.
 फिर बचे हुए को संन्यासी खाये.
 यह नहीं कि संन्यासी उस भिक्षा में से कुछ जूठा छोड़ दे.
 संन्यासियों के लिए शास्त्र में कहा है-
 लेकिन यह विधान केवल संन्यासी के लिए है, ब्रह्मचारी के लिए नहीं है.
 उसको तो इस बात की छुट्टी है कि जितना चाहो उतना खाओ.
 संन्यासी का नित्य चान्द्रायण होता है ; यदि वह आठ ग्रास रोज खायेगा ; तो महीने में दो सौ चालीस ग्रास होंगे और दो सौ चालीस ग्रास का भोजन ही चान्द्रायण में होता है.
 यहाँ यह बात कही गयी है कि यज्ञ भोग और अपवर्ग- दोनों की प्राप्ति का साधन है.
 यज्ञ भी भोग देने में सहकारी हैं और मोक्ष देने में भी सहकारी है.
 जिसकेद्वारा यजन हो, उसका नाम है यज्ञ.
 यजन माने देवपूजा, सत्संग.
 यह कैसे होता है- इसको बताते हुए कहते हैं कि इधर तो है भूत.
 भूत माने प्राणी.
 ये सब कर्मसक्ति प्रधान हैं.
 इनको जीवन कहाँ से मिलता है?
 अन्न से मिलता है.
 अन्न ही जीवन है इनका.
 अन्न कहाँ से आता है?
 पर्जन्य से.
 पर्जन्य बरसते हैं, रस प्रधान हैं, भोग दाता हैं
 इसलिए भूत का कारण अन्न हुआ और अन्न का कारण पर्जन्य हुआ.
 यह तो एक चक्र है, भोगदाता चक्र है.
 इसमें तीन चीजें होनी चाहिए- एक तो भोग की शक्ति माने पर्जन्य होना चाहे, दूसरे अन्न माने भोग्य पदार्थ होना चाहिए और तीसरे उससे भोक्ता माने शरीर होना चाहिए.
 इस प्रकार भोक्ता शरीर, भोग्य अन्न और भोगरस की वर्षा करने वाली शक्ति- ये तीनों चीजें यज्ञ से पैदा होती हैं.
 अब इस यज्ञ के पीछे भी क्या है, यह देखो!
 कहते हैं कि ‘ यज्ञः कर्मसमद्भवः कर्म ब्रह्मोद्भवं विद्धि, ब्रह्मक्षरसमुद्भवम्.
 ’ यज्ञ किससे होता है?
 क्रिया शक्ति से होता है.
 क्रिया शक्ति कहाँ से होती है?
 ज्ञान शक्ति से होती है.
 इसलिए कर्म है क्रिया-शक्ति, ब्रह्म है ज्ञान शक्ति और संपूर्ण शक्तियों से विलक्षण है अक्षर तत्व.
 क्षरत-रहित, ब्रह्म है ज्ञान शक्ति और संपूर्ण शक्तियों से विलक्षण है अक्षर तत्व.
 क्षण रहित अविनाशी अक्षर तत्व से ज्ञान शक्ति प्रधान सगुण ब्रह्म और ब्रह्म से कर्म किया शक्ति.
 व्यवहार में जो ब्रह्म है, वह क्रिया शक्ति और ज्ञान-शक्ति का समुचित रूप है.
 जिसको हम सगुण ईश्वर, सविशेष ईश्वर बोलते हैं, वह हमारे जीवन में ज्ञानेन्द्रिय और कर्मेन्द्रिय दोनों का सम्मिलित रूप है.
 सगुण ब्रह्म का मॉडेल है हमारा यह शरीर.
 ईश्वर कैसा है?
 जैसा हमारा शरीर है, जैसे हम हैं.
 शास्त्रों में यह बात बहुत ज्यादा आती है कि भगवान् ने जब मनुष्य को बनाया तब अपने सरीखा बनाया, अपना मॉडेल बनाकर धरती पर भेजा.
 श्रीमद्भागवत में तो कई जगह इसकी चर्चा है कि सगुण ब्रह्म ज्ञानशक्ति और क्रियाशक्ति दोनों का मिश्रण है.
 कर्म एवं ब्रह्म दोनों क्रियाशक्ति और ज्ञानशक्ति हैं तथा निर्गुण ब्रह्म अक्षर तत्व है.
 निर्गुण ब्रह्म अक्षर की प्राप्ति और सगुण ब्रह्म ईश्वर की प्राप्ति, महान् पौरुष की प्राप्ति, सर्वज्ञ की प्राप्ति, कर्तृत्व आदि की प्राप्ति है.
 जब यज्ञ के ऊपरर चलोगे तो सत् होगा और यज्ञ के नीचे चलोगे तो पर्जन्य होगा, अन्न और भोग होगा. इनके बीच में यज्ञ होगा.
 यज्ञ चक्र है, जिसके ये तीन अरे नीचे हैं और तीन अरे ऊपर हैं ; चक्र माने पहिया.
 इसमें जैसे अरे लगे होते हैं, वैसे ही इनके द्वारा यह चल रहा है.
 यह चक्र चलते रहने दो.
 यह चर्खा चलाओ.
 अगर नहीं चलाओगे तो जानते हो क्या होगा?
 वैराग्य हुआ नहीं, अधिकार की प्राप्ति हुई नहीं और तुमने चक्र चलाना छोड़ दिया तो तुमत्हारी गति अवरुद्ध हो जायेगी, प्रगति नहीं होगी और तुम आगे नहीं बढ़ोगे.
 फिर मनुष्य की क्या गति होगी?
 वह पापमय जीवन व्यतीत करेगा, बेईमानी का खायेगा, इन्द्रियाराम हो जायेगा और उसका जीवन व्यर्थ हो जायेगा- ‘ अघायः इन्द्रियारामः मोघं पार्थ स जीवति ’ [1] .
 वह पुण्यायु की जगह पापायु हो जायेगा, तपस्वी की जगह इन्द्रियाराम हो जायेगा और सफल जीवन की जगह व्यर्थ जीवन हो जायेगा, जो इस छः अरों वाले चक्र का संचालन नहीं करेगा.
 इसलिए आपको लोक चाहिए तो भी यह चक्र चलाइये और परलोक चाहिए तब भी अन्तर्मुख चक्र चलाइये.
 देखो, भगवान् का यह कथन गाली नहीं तो और क्या है कि जो इस यज्ञचक्र को नहीं चलाता, उसका जीवन व्यर्थ है!
 उनको द्वारका में तो गाली देने का कोई प्रयोजन नहीं था, लेकिन जब वे व्रज में थे तब उन पर जैसा संग वैसा रंग चढ़ गया.
 उनको अहीरों के बालकों में रहने के कारण अहीरों की, ग्वारियों की भाषा में बोलना आ गया था.
 फिर अर्जुन थे साथ तो साले बहनोई का संबंध भी था, इसलिए उसके साथ खुलकर बात करते थे ; बोले कि भाई, जो यह यज्ञ चक्र एक ओर चलाओगे तो उसका भोग मिलेगा और दूसरी ओर चलाओगे तो मोक्ष मिलेगा.
 पर इसको चलाना चालू रखो; यज्ञ-चक्र को बन्द मत करो.
 यदि चलाना बन्द करोगे तो जीवन व्यर्थ हो जायेगा.
 एक बार गुरु गोलवलकरजी वृन्दावन में आये थे.
 वहाँ बौद्धिक शिक्षा की क्लास लगती थी और सबको व्यायाम आदि की शिक्षा भी दी जाती थी.
 वृन्दावन में भी मिले अहमदाबाद में भी मिले.
 कानपुर में भी मिले ; मैंने अपने एक मित्र से पुछवाया कि तुम पूछकर आना कि वे हमसे क्या चाहते हैं?
 क्या हम ब्रह्म चिन्तन छोड़कर लाठी चलाना सिखायें?
 इसका उत्तर गुरुजी ने यह दिया कि महाराज, हमने तो आपकी पहरेदारी के लिए लाठी उठायी है.
 जब आप ही लाठी उठा लेंगे तो हमारी लाठी किस काम आयेगी?
 इसलिए आप लाठी मत उठाओ, ब्रह्मचिन्तन ही करो.
 दूसरी ओर संसारी लोग सोचते हैं कि जब हमारा राज्य होगा, तब हम साधुओं से हल जुतवायेंगे, क्योंकि बैल-वैल तो ज्यादा मिलेंगे नहीं.
 लेकिन उनका यह सोचना गलत है, क्योंकि हल जोतना सबका का काम नहीं है.
 अब उपर्युक्त वर्णन का लक्ष्य कराते हुए भगवान अर्जुन[1] को अनासक्त भाव से कर्तव्य कर्म करने के लिये आज्ञा देते हैं-यहाँ पहले श्लोक में रति, तृप्ति और संतुष्टि- ये तीन बातें कही गयी है.
 स्त्री-पुरुष की परस्पर रति होती है और खाने-पीने से तृप्ति होती है.
 जिस दिन उनको खीर खाने को मिल जाये, उस दिन पेट हाथ फेरते हुए बोलते थे कि ब्रह्मानन्द तो आज ही आया.
 वे अभी भी हैं.
 उनकी जिह्वा को जब रस मिलता था, तब वे बड़ी तृप्ति का अनुभव करते थे.
 सौ बरस से ज्यादा उम्र थी उनकी.
 जगन्नाथपुरी में रहते थे.
 किसी से ज्यादा बोलते नहीं थे.
 मसनद के सहारे लेटे रहते थे.
 लेकिन उनसे बात करने की एक युक्ति थी.
 कोई उनके पाँव पर हाथ फेरकर बोलता कि महाराज, कुछ लोग आपको देखने के लिए आये हैं, उन्हें लड़की की शादी करनी है.
 यह सुनकर वे कहते कि ‘अच्छा भैया, हमसे लड़की का ब्याह करने के लिए आये हैं?
 लेकिन हम तो बूढ़े हो गये, अब हमसे कौन ब्याह करेगा.
 ’ अरे नहीं महाराज, अभी आप बूढ़े कहाँ हुए हैं?
 आप तो अभी जवान हैं.
 अच्छा तो बुलाओ!
 महात्मा बड़े सीधे, बड़े सरल और बड़े अच्छे थे.
 फिर भी रसमयी बातों से वे पिघल जाते थे.
 तो संसारी मनुष्य को संतोष कब होता है?
 जिस दिन उसे खूब रुपया पैसा मिले.
 यदि किसी व्यापारी के पास कहीं किसी प्रान्त से आमदनी का तार आ जाये, भले ही वह झूठा ही क्यों ने हो तो वह खुश हो जाता है.
 लेकिन महात्मा वह है, जिसको रति के लिए स्त्री पुरुष नहीं चाहिए- क्योंकि उसके हृदय में तो ‘आत्मरतिरेव स्यात्’- अपने आप ही, स्त्री-पुरुष के संयोग के बिना ही रति का आनन्द उल्लसित रहता है.
 उसको खीर आदि खाने से आनन्द नहीं आता ; वह तो ‘ आत्मतृप्तश्च ’- बिना खाये पीये हो अपमें तृप्त रहता है.
 उसको ऐसे ही तृप्ति बनी रहती है.
 हव चाहे सोये, चाहे जागे, चाहे खाये, चाहे उपवास करे; परंतु तृप्त में रहता है.
 अतरौली के पास एक दूल्हा बाबा थे.
 उनको एक सेठ प्रतिदिन दूध पिलाता था.
 एकबार वह सेठ कहीं बाहर गया तो अपने नौकर से कह गया कि महात्माजी को दूध पिला आना.
 नौकर ने सोचा कि जरा बाबा की परीक्षा तो लें.
 वह दूध तो ले न जाये, मट्ठे में नमक और लाल मिर्च डालकर ले जाये उनके पास.
 वे रोज पीयें और नौकर पूछे कि महाराज, दूध कैसा है?
 महात्मा बोले कि बेटा, जैसा तू ले आया है, वैसा ही है.
 बहुत बढ़िया ; कई महीनों तक लाल मिर्च और नमक का मट्ठा पीते रहे, कभी उन्होंने अपने मुँहसे नहीं कहा.
 इसका कारण क्या है?
 उनको जो तृप्ति थी, वह दूध में से थोड़े ही आती है!
 उनकी तृप्ति तो अपने भीतर में से निकलती है.
 ऐसे विद्वान ब्रह्मण भी होते हैं.
 काशी के राजेश्वर शास्त्री द्राविड़ को कौन नहीं जानता!
 बड़े अच्छे महात्मा थे.
 बंबई गये तो उनको भोजन की सब सामग्री भेज दी गयी कि बनवाकर खा लें ; वे दूसरे के हाथ का नहीं खाते थे ; स्वयं पकाकर रखाते थे.
 लेकिन सामग्री भेजने में एक भूल हो गयी.
 नमक नहीं भेजा गया.
 वे वहाँ सात दिन रहे और सातों दिन भोजन बनाकर उन्होंने खाया, लेकिन यह नहीं बताया कि नमक नहीं आया है और न नमक माँगा.
 इसलिए कि तृप्ति नमक में नहीं है.
 तृप्ति तो अपने भीतर है, उसको हम चाहें जिसमें भर दें.
 हमने तृप्ति को आराम दिया है, संतोष दिया है.
 हमारी जो आत्मसत्ता है, आत्मज्ञप्ति है और हमारा जो आत्मानन्द है, उसी से तो सारी सृष्टि में सत्ता, स्फूर्ति, आनन्द आता-जाता रहता है.
 उसको हम किसी से उधार माँगने नहीं जाते कि हमारे घर में नहीं है, तुम हमें उधार दे जाओ!
 संतुष्ट के लिए कर्तव्य नहीं है.
 कार्य और कर्म दोनों शब्द अलग-अलग होते हैं.
 ‘ कार्यं कर्म समाचर ’- आपके ध्यान में होगा.
 यह गीता में ही है कि अपने कर्तव्य-कर्म का आचरण करो.
 कार्य का अर्थ होता है कर्तव्य और कर्म में कर्मता है कर्म में.
 यदि कहो कि उससे कर्म नहीं होता, तो ऐसा नहीं है.
 अरे, उससे कर्म तो होता है!
 वह चलता है, फिरता है, उठता है, बैठता है.
 बोलना कर्म है कि नहीं?
 बताओ बोलना क्या है?
 कर्म है कि ज्ञान है?
 कर्म है.
 लेकिन उसकी दृष्टि से यह सब ज्ञान है, चलना भी ज्ञान है, बोलना भी ज्ञान है, उसके लिए तो ज्ञानातिरिक्त कुछ है ही नहीं- चिन्मात्र ही है सब कुछ.
 श्रुतियाँ कहती हैं कि ‘कृत्स्नः प्रज्ञानघन एव ’ [1] ‘ आह च तन्मात्रम् ’- [2] वह तन्मात्र ही है, परमात्मा ही है.
 लेकिन वह कर्म करे, यह बात दूसरी है.
 उसकी मौज में हम कोई बाधा नहीं डालते.
 एक बार मैंने श्रीउड़ियाबाबाजी महाराज से पूछा कि आप लोगों को ब्रह्माकार वृत्ति, ब्रह्माकार वृत्ति सुनाते रहते हैं, लेकिन ब्रह्माकार वृत्ति करने का विधान कहाँ है कि निरन्तर ब्रह्माकार वृत्ति बनायी जाये?
 बाबा बोले कि विधान तो नहीं है, पर निषेध भी कहाँ है- यह बताओ!
 यही बात यहाँ भी है.
 कर्तव्य तो नहीं है- यह मानते हैं; पर निषेध कहाँ?
 क्योंकि ‘नैव तस्य कृतेनार्थो नाकृतेनेह कश्चन ’ करने से उसको कोई फायदा नहीं और न करने से भी कोई फायदा नहीं.
 निष्कर्म होने से ब्रह्म का साक्षात्कार हो जायेगा और कर्म करने से कहीं स्वर्ग-नरक में चले जायेंगे.
 इसलिए कर्म करके स्वर्ग में जाना नहीं है और कर्म त्याग करके ब्रह्म होना नहीं है.
 क्योंकि ब्रह्म तो स्वतः सिद्ध ही है.
 तो फिर?
 बोले कि देखो, इसमें ज्ञानशक्ति और क्रिया शक्ति के उपयोग की कोई अपेक्षा नहीं है.
 वह तो अपनी वृत्ति की नोक पर ब्रह्म को उठा सकता है और अपनी क्रियाशक्ति के बल पर दुनिया को बदल सकता है.
 अरे, वह तो राग, द्वेष, भयादि के अनुरूप आचरण करता हुआ भी अपने भीतर आकाश के समान अत्यन्त निर्मल है और इसलिए उसे जीवन्मुक्त कहते हैं.
 उसके लिए करने में और न करने दोनें में संवित् का विलास है और न करना भी संवित् का विलास है.
 कहीं दुष्ट पदार्थ में उसका कोई अर्थ व्यपाश्रम नहीं है कि ऐसा रहे, ऐसा न रहे.
 प्रलय की गर्जना हो रही है, चलाचल विचलित हो रहा है और वह अपने मन में मग्न बैठा हुआ है.
 उसके लिए यह शरीर आज अस्त हो जाये या जब तक चंद्रमा सूर्य रहें तब तक बना रहे- दोनों में कोई फर्क नहीं है.
 वह तो कहते हैं कि मैं चिन्मात्र हूँ, चिद्वपु हूँ, आज मरने में और सूर्य चंद्रमा पर्यन्त रहने में मुझको कोई फर्क नहीं है.
 घड़ा आज फूट जाये तो क्या और सौ बरस तक रहे हो क्या?
 घड़ा रहने से घटाकाश का कुछ बन जाये और फूट जाने से कुछ बिगड़ जाये- ऐसा कुछ भी नहीं है.
 अरे, यह तो गढ़ा हुआ है.
 पट्ठा पहले था ही नहीं, गढ़ा गया है, इसलिए घड़ा बना हुआ है.
 जब गढ़ा ही गया है तो फूट जाने में क्या बिगड़ता है?
 कालिदास ने बहुत बढ़िया लिखा है-
 पानी में पैदा हुआ बुलबुला पानी में समाज जाये, वह स्वाभाविक है.
 यह यदि कुछ देर तक बना रहता है तो यही आश्चर्य है ; इससी तरह यह शरीर थोड़ी देर रहता है, यह आश्चर्य है.
 इसके लिए मत कहो कि यह एक मिनट और रहे.
 अरे, यहजाये तो जाये.
 ईश्वर के यहाँ से आये दूत और जाने वाला बोले कि ठहरो एक मिनट!
 क्यों ठहरे भाई?
 अरे, तुमने ईश्वर के धन का उपभोग इतने दिनों तक किया, अब अपने बेटे को देकर जाना चाहते हो!
 यहाँ बेटा नहीं, चेला कह लो!
 अगर गृहस्थों को यह बात अच्छी न लगती हो तो साधु-संन्यासियों के लिए समझ लो.
 वे गृहस्थियों की तरह बेटे को नहीं, चेलों को देकर जाना चाहते हैं.
 अरे महाराज, चेले-चेलों के बीच में दीवार बन जाती है.
 मुकदमे लड़ जाते हैं और लाठी चल जाती है.
 लेकिन न गुरुजी लेकर आये थे और न चेला लेकर जायेंगे.
 तो भाई मेरे, आत्मरति करने न करने में कोई भेद नहीं है.
 एक बात सुन लो.
 तुम और सब कर्म मत करो, लेकिन ‘कार्यं कर्म समाचार’- तुम्हारा जो कर्तव्य है, वह कर्म अवश्य करो.
 यदि तुम कहते हो कि मैं यह नहीं करूँगा, वह नहीं करूँगा तो इसका भी अहंकार होता है.
 ‘ बुद्धेर्फलम् अनाग्रहः ’- बुद्धि का जो फल है जिद्दी न होना.
 यहाँ मैं एक महाराज की बात सुनाता हूँ.
 एक शहर की बात है, जहाँ महाराज के लिए ऊँचा आसन लगाया हुआ था.
 महाराज उस पर जाकर बैठ गये.
 बैठ गये तो आर्यसमाजी लोग आये और बोले कि तुम्हारे अन्दर क्या विशेषता है कि तुम सबसे ऊँचे बैठे हो?
 महाराज बोले कि भाई, तुम जहां कहोगे, वहीं बैठ जायेंगे.
 वे आसने से उतर गये और उन लोगों के पास जाकर बैठ गये.
 अब जिन लोगों ने सिंहासन बनाया था, वे बोले कि हम लाठी से तुम्हारा सिर फोड़ देंगे.
 तुमने हमारे गुरुजी को, हमारे महाराजजी को नीचे क्यों उतार लिया?
 महाराज बोले कि मेरे लिए लाठी मत चलाओ, शोर मत करो, मैं फिर वहाँ बैठ जाता हूँ और वे फिर उस सिंहासन पर बैठ गये.
 अब देखो, इसमें क्या लगता है?
 लोगों को अपनी शान में, जिद में नहीं आना चाहिए; बल्कि अपने जो कर्तव्य कर्म हैं, उनको पूरा करते जाना चाहिए.
 अपने कर्म को, कर्तव्य को बेमन से भी मत करो!
 इसको भली-भाँति मन लगाकर पूरा करो.
 जो असक्त होकर कर्म करता है, उसको परम सत्य की प्राप्ति होती है.
 परमात्मा की प्राप्ति का यही साधन है.
 देखो, जनकादिको जो संसिद्धि प्राप्त हुई है, वह कर्म करके ही प्राप्त हुई है.
 संसिद्धि शब्द का एक अर्थ है अंतःकरण- शुद्धि होकर परमात्मा को प्राप्त करने की योग्यता और दूसरा अर्थ है परमात्मा की प्राप्ति.
 यदि आत्मा स्वभावतः नित्य शुद्ध-बुद्ध-मुक्त अद्वितीय ब्रह्म है तो कर्म अंतःकरण- शुद्धि द्वारा ही अज्ञान-निवृत्ति, अविद्या-निवृत्ति से उपलक्षित मोक्ष का साधन हो सकता है.
 अविद्या-निवृत्ति से उपलक्षित आत्मा ही मोक्ष है और यदि मोक्ष स्वतः सिद्ध नहीं है, उत्पाद्य है तो कर्म से मोक्ष की प्राप्ति होगी.
 हमको स्वामी दयानन्दजी से इसलिए बहुत प्रेम है ; आर्यसमाजी लोग कहीं हमको बुलाते हैं तो हम चले जाते हैं.
 हम उनके मंच पर जाकर वेद की प्रशंसा करते हैं और निराकार ईश्वर का निरूपण करते हैं.
 हमें उसमें कोई आपत्ति नहीं दीखती.
 वे हमें बहुत पसंद आते हैं, क्योंकि उनके कथनानुसार मोक्ष से पुनरावृत्ति होती है.
 यदि पूछो कि मोक्ष के बाद पुनर्जन्म होना कैसे पसन्द आया है?
 जब आपके रोम-रोम में शंकराचार्य बसे हुए हैं और आपके अंतःकरम का एक-एक कण शंकर है तो आपको क्यों पसंद आता है ऐसा सिद्धांत?
 देखो भाई, वे कहते हैं कि कर्म से मोक्ष होता है.
 वे जब कर्म से मोक्ष मानते हैं, तब यदि मोक्ष के बाद पुनरावृत्ति न मानें तो उनकी मूर्खता सिद्ध होगी.
 जब ज्ञान से मोक्ष होता है तब पुनरावृत्ति नहीं होगी, यह ठीक है.
 भक्ति से मोक्ष मानना भी ठीक है, लेकिन उसमें भी पुनरावृत्ति होना संभव है.
 होती है कि नहीं- यह हम नहीं बोलते.
 होना सम्भव है- यह बोलते हैं, क्योंकि वहाँ ईश्वर की कृपा से मुक्ति हुई है.
 जो चीज जिसकी दी हुई होती है, उसको वह वापिस भी ले सकता है.
 सरकार ने रायबहादुरी का खिताब दिया और छीन लिया.
 जब ईश्वरेच्छा से पराधीन मुक्ति की प्राप्ति हुई, ईश्वर चाहे तो उसे मुक्ति को स्थगित कर सकता है.
 वह कह सकता है कि मैं तो अवतार लेकर दुनियाँ में चलता हूँ लोकोपकार, लोकोद्धार करने के लिए और तुम यहाँ मुक्त बने बैठे हो!
 चलो हमारे साथ तुम भी जन्म लो!
 इसलिए जो लोग कर्म से मुक्ति मानते हैं उनका पुनर्जन्म मानना उचित है, क्योंकि भेद-सहिष्णु अभेद भी एक तथ्य है.
 एक छोटा सा जीवन कण संपूर्ण ईश्वर के किसी अंश में चिपका रहेगा तो ईश्वर जब चाहें तब उसे निकालकर अलग कर देंगे.
 लेकिन जो स्वतः सिद्ध ब्रह्म है वह सहज मुक्ति है, और केवल अज्ञानावरण से ही अपने को वद्ध मानता है.
 जब तत्वज्ञान से अज्ञानावरण क्षीण हो गया तब वहाँ पुनर्जन्म का कोई प्रसंग नहीं.
 हमने स्वामी दयानन्दजी को इसलिए बहुत पसंद किया कि वे बिलकुल शास्त्र की रीति से बोलते हैं.
 मेरी यह बात आप लोग मानो या मत मानो.
 हम आपको मनवाते थोड़े ही हैं.
 क्योंकि दयानन्दजी के सिद्धांत में भी एक लड़ी है, कड़ी जुड़ी हुई है.
 ‘लोक संग्रमेवापि संपश्यन्कर्तुमर्हसि ’- इसका तात्पर्य है कि दूसरे लोग अगर अंतःकरण शुद्धि के लिए कर्म नहीं करेंगे तो सृष्टि में कोई मोक्ष का अधिकारी बन ही नहीं सकेगा.
 इसलिए दूसरे लोग भी अंतःकरण शुद्धि के लिए कर्म करें- इसके लिए भी कर्म करना चाहिए.
 देखो, भोग प्राप्त करने के लिए भी काम करना पड़ता है.
 बिना काम किये भोग नहीं मिलता.
 नेता लोग हाथ में झाड़ू लेकर फोटो खिंचवाते हैं, जिससे कि जनता यह समझे कि हम सड़क पर झाड़ू लगा रहे हैं.
 यह लोक संग्रह ही तो है!
 ऐसा काम करना, जिससे लोग हमें वोट दें और यह समझे कि हमारे नेताजी बहुत अच्छे हैं.
 इसी का नाम लोकतंत्र है, लोक संग्रह है.
 हमारे एक मित्र बड़े भारी लोक संग्रह की विद्वान् थे.
 एक बार हमने लोक संग्रह की बात की तो हमारे उस मित्र ने कहा कि स्वामीजी, आप भोले-भले हो, दुनिदादारी की बात नहीं समझते.
 अरे, लोक-संग्रह माने ‘ लोकेभ्यः चंद्रा संग्रहः ’- लोगों से चंदा वसूल करना है.
 यहाँ किसी व्यक्ति-विशेष से हमारा कोई अभिप्राय नहीं है.
 हम तो सिद्धांत-पक्ष की बात करते हैं.
 श्रेष्ठ पुरुष जैसा आचरण करता है दूसरे लोग भी वैसा ही करने लगते हैं, लेकिन समझकर नहीं करते, उसकी नकल करते हैं.
 हमारे पास रोज ऐसे माँ-बाप अपने बच्चों को लेकर आते हैं और बच्चों से कहते हैं कि स्वामीजी के पाँव छुओ.
 बच्चे भागते हैं रोते हैं पर जब माँ बाप तथा उनके साथ के लोग पाँव छू लेते हैं तब बच्चे भी दौड़कर छूने लगते हैं.
 इसलिए मूर्खों से, पागल से, बच्चों से यह उम्मीद करना कि वे सिखाने से मान जायेंगे, गलत है.
 उनको तो अनुकरण करने के लिए आदर्श चाहिए.
 जब बड़े लोग कर्म का आचरण करेंगे तो दूसरे लोग भी कर्माचरण करके अंतःकरण शुद्ध करेंगे और वे उसे प्रमाण मानेंगे-
 अब भगवान् ने सोचा कि मैंने दूसरों का तो दृष्टान्त दे दिया, लेकिन लोग कहेंगे कि यह कितना चतुरर है कि अपने बारे में कुछ नहीं बोलता.
 इसलिए आओ भाई, हम अपने बारे में सुना देते हैं-
 भगवान् न कहा कि हे पार्थ, हमारे लिए तीनो लोकों मे ऐसा कोई भी कर्तव्य नहीं है, ऐसा कुछ भी अप्राप्त नहीं है, जिसके लिए हम कुछ साधन करें.
 फिर भी कर्म करते हैं.
 यहाँ हम आपको एक बात सुनाते हैं.
 हमारे यहाँ रासलीला होती है ; उनमें जो पात्र होते हैं, उन बेचारों को कुछ धन चाहिए.
 उनको यदि धन न मिले तो उनकी जीविका कैसे चलेगी?
 मान लो हमें उनको कुछ रुपये देने हैं तो हम अपने दस आदमियों से कह देते हैं कि एक-एक, दो-दो, पाँच-पाँच या दस-दस रुपये लेकर जाओ और जाकर उन पर न्यौछावर करो.
 अब अगर हमारे दस आदमी जाकर निछावर करते हैं तो दर्शकों मे से सौ आदमी उन पर न्यौछावर कर देते हैं और उनको सैकड़ों रुपये मिल जाते हैं.
 यदि हम अपने आदमियों से न्यौछावर न करायें तो अन्य लोगों को यह सूझता ही नहीं कि हम लीला में जायें और न्यौछावर करें ; यदि हम ऐसा नहीं करते हैं तो लीलाधारी लोग खुद ही करते हैं और उनकी देखा-देखी दूसरे लोग भी न्यौछावर करने लगते हैं.
 अब आप लोग आश्रमों की बात सुनें!
 जगह-जगह जूठे पत्तल पड़े रहते हैं, मैला पड़ा रहता है और शिष्य लोग कहते हैं कि हम ईश्वर की प्राप्ति के लिए आये हैं कि झाड़ू लगाने आये हैं.
 अब गुरुजी क्या करें?
 जो समझदार होते हैं वे स्वयं सफाई करना शुरू कर देते हैं.
 फिर तो सब चेले लोग खुद-बखुद कर सफाई करने में लग जाते है.
 लेकिन गुरुजी से झाड़ू लगवाये बिना चेले झाड़ू नहीं लगाते.
 इसीलिए ‘ वर्तन एव च कर्मणि’- पहले भगवान् के काम करा लेने के बाद ये जीव कर्म करते हैं और भगवान् बताते हैं कि अगर हम कर्म न करें तो बड़ी गड़बड़ हो जाय.
 अतन्द्रित माने ऊँघना नहीं, बोर होकर काम करना नहीं, सावधान रहकर काम करना.
 भगवान् कहते हैं कि यदि मैं सावधान रहकर काम न करूँ तो सब लोग मेरा उदाहरण देंगे.
 बड़प्पन की निशानी यह नहीं है कि लोग गद्दे पर मसनद के सहारे मजे से बैठे रहें.
 इसीले हमें काम करना पड़ता है.
 यदि हम काम न करें तो ‘मम वर्त्मानुवर्तन्ते ’- सब लोग निकम्मे हो जायेंगे.
 देखो, ईश्वर प्रतिक्षण कुछ न कुछ खटपट करता ही रहता है.
 दुनिया में हर समय कुछ न कुछ होता ही रहता है.
 उजड़ जाये यह दुनिया, यदि भगवान् कर्म न करें, ‘ संकरस्य च कर्ता स्याम्’- सब वर्णसंकर हो जायें और सारी प्रजा का सत्यानाश हो जाये.
 इसलिए-
 जैसे अज्ञानी लोग मनोयोग-पूर्वक कर्म करतेहैं, वैसे ही विद्वान् के लिए भी, ज्ञानी पुरुष के लिए भी कर्म करने का ढंग वही होना चाहिए परंतु संसारी लोगों में, अज्ञानी लोगों में आसक्ति होती है और उनमें आसक्ति नही होनी चाहिए- कुर्याद्विद्वांस्तथासक्तः ’.
 यही लोक-संग्रह है कि आसक्ति नहीं है, पर कर्म करते जा रहे हैं.
 ऐसा मालूम होता है कि श्रीकृष्ण को बोलते समय इस बात की जानकारी नहीं थी कि यह श्लोक छपेगा और हम आदमी इसको पढ़ेगा ; क्योंकि यह श्लोक पढ़कर जितना बुद्धि भेद होता है, उतना बुद्धि भेद बिना पढ़े नहीं होता.
 ‘न बुद्धिबेदं जनयेद् ’- इसका अर्थ है कि जो कर्मासक्त मूर्ख लोग हैं, उनके अंदर बुद्धि भेद मत पैदा करो.
 उनको कर्म करने दो.
 अब इसको जो पढ़ेगा, वह समझ जायेगा कि भगवान् की बतायी कर्म-विधि तो यज्ञ कर्मसंगी के लिए है.
 हमारा बुद्धि भेद न हो, इसलिए भगवान् ऐसा कह रहे हैं.
 ‘ जोषयेत्सर्वकर्माणि ’- यह वचन विद्वान् के लिए है, सबके लिए नहीं है.
 विद्वान् का यह कर्तव्य है कि वह सावधान होकर सदाचार पूर्वक भली भाँति सारे कर्मों को करे और यह किसी को न बतावे कि कर्म से मुक्ति नहीं मिलती, कर्म से ईश्वर नहीं मिलता.
 बल्कि यह कहे कि पहले कर्म करके अंतःकरण को माँज लो और उसकेबाद देखो तो उसमें परछाईं दिखेगी.
 किसकी परछाईं दिखेगी?
 देखने वाले की दिखेगी.
 अंतःकरण को माँजकर चमाचम कर लेने पर उस शुद्ध अंतःकरण में द्रष्टा का प्रतिबिम्ब, द्रष्टा की प्रतिच्छाया दिखायी पड़ती है.
 यह मत बताओ कि परछाई दिखेगा, यह कहो कि तुम दिखोगे.
 तुम्हें परमात्मा का दर्शन होगा.
 कब होगा?
 जब खूब प्रेम से कर्म करोगे.
 सच पूछो तो लोग यह झूठा अभिमान करते हैं कि हमने कर्म किया है.
 अरे किसी के करे-धरे कुछ होता है क्या?
 यदि कहो कि हम जब चाहें हाथ उठा सकते हैं, पर आप कब चाहेंगे- यह आपको मालूम है?
 जब प्रकृति कहेगी तभी आप हाथ उठा सकेंगे, आपको हाथ उठाना पड़ेगा.
 पहले यह चर्चा चल रही थी कि जैसे कर्म में आसक्त पुरुष, अज्ञानी पुरुष कर्म करतेहैं, वैसे ही ज्ञानी पुरुष को भी कर्म करना चाहिए.
 बाहर की दृष्टि से कोई भेद नहीं होना चाहिए, परंतु अज्ञानी कर्म करता है तो फल में आसक्त होकर करता है और ज्ञानी पुरुष कर्म करता है तो- उसमें उसकी आसक्ति नहीं होती.
 इसका मूल कारण भगवान् ने विवेक का आश्रय लेना बताया है.
 अधिकांश वेदान्ती पूर्व मीमांसा को पूर्वरूप तथा उत्तरमीमांसा को उत्तर रूप मानकर और ज्ञान का समन्वय करके धर्म से अंतःकरण को शुद्ध तथा ज्ञान से वस्तु-तत्व का बोध- इसी वृत्ति को अपनाते हैं.
 ब्रह्मसूत्र में सांख्ययोग का स्वभावमय अनुदर्शन- न्याय से खंडन किया गया है.
 वे तो कहते हैं कि प्रकृति जगत् का कारण ही नहीं हो सकती.
 प्रकृति जड़ है, वह सृष्टि का कारण कैसे हो सकती है?
 इस प्रकार सांख्य और योग पर पहले की कुठाराघात कर दिया गया है.
 किन्तु गीता की अपूर्वता यह है कि उसमें इसी सांख्य और योग की प्रक्रिया को स्वीकार करके वेदान्त के सिद्धांत की स्थापना की गयी है.
 रास्ता दुश्मन वाला और गन्तव्य स्थान अपना!
 चलो उसी रास्ते निकल चलें, क्योंकि वह भी गन्तव्य तक पहुँचा देता है.
 यही विवेक का मार्ग है.
 यही विवेक है.
 वेदान्त में तत्व ज्ञान है और सांख्य में विवेक है.
 छः दर्शनों की यह प्रक्रियाहै कि न्याय प्रमाण है और वैशेषिक प्रमेय है.
 परस्पर उपकार्य उपकार भाव, उसमें है.
 पर प्रमाण की परीक्षा न्याय-दर्शन में है और प्रमेय वस्तु का, द्रव्य का निरूपण वैशेषिक में है.
 प्रकृति और विवेक में जिस प्रकार से अविवेक के कारण संबंध है और प्रकृति की जिस प्रक्रिया से सृष्टि उत्पन्न होती है, उसका निरूपण सांख्य में है और योग की साधना उसको प्रत्यक्ष करवा देती है.
 योग और सांख्य का साधन-साध्य भाव है.
 पूर्वमीमांसा अंतःकरम को शुद्ध कर देती है और उत्तरमीमांसा तत्व का साक्षात्कार करवा देती है.
 हमारे कई विद्वान् दर्शन को साध्य और साधन के क्रम से नहीं मानते हैं.
 दर्शन तीन ही है- अनेक द्रव्य, एक द्रव्य और अद्वितीय वस्तु.
 बस यही इनका स्वरूप है.
 तो, प्रसंग यह चल रहा था कि पहले विवेक करो कि कर्म कैसे होता है और तुम उसको मेरा कैसे मानते हो!
 यदि योग की प्रक्रिया से ही यह सिद्ध हो जाये कि कर्म करने वाला कोई और है और नहीं करने वाला अविवेकीवत् उस कर्म को अपना मान रहा है तो वेदान्त की दृष्टि से जो आत्मा-अनात्मा का विवेक किया जाता है- उसका बहुत बड़ा मार्ग यहीं तय हो जाता है कि प्रकृति का विभाग दूसरा है और पुरुष का विभाग दूसरा है.
 भगवान् कहते हैं कि प्रकृति गुणमयी है- ‘गुणाः प्रकृति सम्भवाः .
 ’ [1] सत्व-रज-तम- ये तीन गुण हैं और प्रकृति गुणमयी है.
 प्रकृति और गुण एक हैं, गुणों की साम्यावस्था प्रकृति है.
 प्रकृति से गुण पैदा होते हैं.
 ये सब बातें, वैसे तो थोड़ा-थोड़ा सूक्ष्म भेद रखती हैं पर एक ही तराजू के ये चट्टे-बट्टे हैं.
 गुणों की साम्यावस्था प्रकृति है, प्रकृति से गुण उत्पन्न होते हैं, प्रकृति गुणमयी है.
 एक बात जरूर है कि गीता में प्रकृति को स्वतंत्र कारण नहीं स्वीकार किया गया है.
 इस पर आप ध्यान दें- ‘ मयाध्यक्षेण प्रकृतिः सूयते सचराचरम् ’ [2]
 भगवान् का कथन है कि निष्पत्ति का प्रकृति जगत् का प्रसव नहीं करती, सपति का प्रकृति जगत् का प्रसव करतीहै और उसका पति मैं हूँ.
 मैं हूँ पति, प्रकृति है पत्नी और मुझसे संयुक्त होकर प्रकृति सृष्टि बनाती है.
 ईश्वर ही प्रकृति है.
 वह चेतनांश ज्यों का त्यों रहता हूआ ही प्रकृत्याकार होकर जगत् की सृष्टि करता है.
 प्रकृति और पुरुष दोनों ईश्वर में अलग-अलग नहीं है.
 जब हम असंग चेतना का विवेक करते हैं तब प्रकृति का प्रकृतित्व बाधित हो जाता है.
 चरकने क्षेत्रज्ञ और प्रकृति दोनों को पर्यायवाची बताकर इस सिद्धांत का प्रतिपादन किया है.
 तो, जितने भी कर्म होते हैं, प्रकृति के गुण से होते हैं.
 हड्डी मांस चाम जड़ हैं.
 प्रकृति में इसका कारणभूत जो विवेक है, उसको सद् कहते हैं.
 शरीर के हिलने, बोलने, डोलने तथा कर्म करने की कारणभूत जो प्रकृति है, उसको रजस् कहते हैं और हम बोलते हैं, सुनते हैं, सोचते हैं, समझते हैं, इसका कारण-भूत जो प्रकृति में है, उसको सत्व कहते हैं.
 पहले गुण-दोष के बाध में यह सृष्टि नहीं देखी गयी है.
 सृष्टि को देखकर मूल में इन गुणों का अनुमान किया गया है.
 इसीलिए ब्रह्मसूत्र में सांख्य-सिद्धांत का नाम अनुमान ही रखा हुआ है.
 कार्य के रूप में कारण का अनुमान एक प्रक्रिया है और दोनों को सामान्य रूप से साथ देखकर एक तीसरा अनुमान होता है.
 तीनों प्रत्यक्ष पूर्वक होते हैं और यही हैं प्रकृति के गुण.
 अब हम ‘अहंकार विमूढात्मा’ को स्पष्ट करने के लिए प्रकृति के वंश बता देते हैं.
 प्रकृति, प्रकृति से महतत्व, महतत्व से अहंकरातत्व, अहंकारतत्व से पंचतन्मात्रा और पंचतन्मात्रा से पंचमहाभूत.
 वेदान्ती लोग जिसको अपंजीकृत भूतसूक्ष्म बोलते हैं, उनको सांख्य मे पंचतन्मात्रा बोला जाता है.
 दोनों में केवल भाषा का ही भेद है.
 यह तो हुआ प्रकृति का वंस.
 अब अविद्या का वंश देखिये.
 अविद्या से अस्मिता, अस्मिता से राग, राग द्वेष और द्वेष से अभिनिवेश.
 सांख्य प्रकृति और प्रकृति के वंश का नाम नहीं लेता.
 वेदान्तियों की ईश्वर सृष्टि यावज्जीवन रहती है और गुण सृष्टि की मृत्यु हो जाती है.
 मैं और मेरा जीव सृष्टि है और पृथिव्यादि पंचभूत ईश्वर सृष्टि है.
 स्त्री-पुरुष ईश्वर के बनाये हुए हैं.
 ज्ञान होने से ये मिटते नहीं है.
 स्त्री भी रहेगी, पुरुष भी रहेगा, धरती भी रहेगी और पानी भी रहेगा.
 इस बात को कभी-कभी लोग समझते नहीं है और मस्ती में सब बोल जाते हैं.
 ईश्वर-सृष्टि तो यावज्जीवन भासती रहेगी और तत्वज्ञान होने पर जीव-सृष्टि में मैं पना, मेरा पना आदि का जो बौद्ध भ्रम है, वह निवृत्त हो जायेगा.
 यही वेदान्तियों का कहना है.
 इसी को वे जीव-सृष्टि, ईश्वर-सृष्टि मानते हैं.
 सांख्य में यह मानते हैं कि प्रकृति की जो सृष्टि है, वह बनी रहेगी.
 यदि आप निद्रा में हों तो कल्पना करो कि इस समय केवल प्रकृति है.
 नींद टूट गयी और मैं कौन हूँ- यह बोध नहीं हुआ तो इस समय महतत्व है.
 मैं कौन हूँ- यह बोध हो गया तो संसार आ गया और जब दुनिया दीखने लगी तो पंचतन्मात्रा अर्थात् शब्द स्पर्श रूप रस गंध आ गया!
 यह है सांख्य की ‘नित्यानुभूयमान प्रकृति’- कार्य को देखकर कारण का अनुमान.
 अब इसमें जो बुद्धि का अविवेक होने से अस्मिता पैदा होती है और अस्मिता के कारण जो अनुकूल होता है, वह सुखदायी होता है और उसे राग होता है.
 इसी तरह दुखदायी से द्वेष होता है और देह में अभिनिवेश होकर मृत्यु का भय आ जाता है.
 सांख्य अविद्या के वंश का निराकरण करता है, किन्तु प्रकृति के वंश का निराकरण नहीं करता.
 यदि आपको बहुत जरूरत मालूम पड़े तो आप प्रतिलोम-प्रक्रिया से कार्य को कारण में लीन करके समाधि पर्यन्त चले जाइये.
 विवेक होगा तब तो प्रकृति लय नहीं होगा.
 यदि विवेक ख्याति नहीं हुई तो प्रकृति लय हो जायेगा और यदि विवेक ख्याति हो जायेगी तो असम्प्रज्ञात समाधि लग जायेगी.
 अब यह बताते हैं कि कर्म तो प्रकृति के वंश में होता है.
 पाँच कर्मेन्द्रियाँ पाँच ज्ञानेन्द्रियाँ, पञ्च प्राण और यहाँ तक कि मन, बुद्धि, प्राकृत गुण संस्थापक अहंकार, स्वप्न, सुषुप्ति- ये सब प्रकृति के वंश में होते हैं.
 परंतु प्रकृति के कार्य- अहंकार में जिसका आत्मा विमूढ़ हो जाता है अर्थात् अविवेक के कारण अस्मिता हो जाती है, वह अपने को कर्ता मान बैठता है.
 वह कर्ता है नहीं, लेकिन अपने को कर्ता मानता है.
 कभी आपने गौर किया है कि आपके शरीर में जो खून है, इसको कौन चलाता है?
 मैंने एक दिन अपने डॉक्टर से पूछा कि अभी इन्जेक्शन से आपने जो दवा डाली है, वह कितनी देर में मेरे शरीर में फैल जायेगी?
 उन्होंने कहा कि महाराज, यह तो शरीर में फैल चुकी है.
 रक्त इतने जोर से दौड़ता है कि केवल रक्त में दवा गयी और सारे शरीर में घुस गयी.
 इसलिए मेरा आपसे निवेदन है कि आप बड़े भारी कर्ता हैं, यह तो मैं मानता हूँ; लेकिन क्या शरीर में रक्त को दौड़ाने का काम आप ही करते हैं?
 शरीर में जो बाल बढ़ते हैं, उनको क्या आप ही बढ़ाते हैं? ;   भोजन का पाचन क्या आप ही करते हैं?
 मलासपरण क्या आप ही करते हैं?
 उत्तर है, नहीं.
 तो भाई, इतना काम मैं नहीं करता हूँ और इतना काम मैं करता हूँ- यह अहंकार विमूढात्मा का लक्षण है.
 प्रकृति से महान्, महान् से अहंकार और उस अहंकार में जिसकी आत्मा विमूढ़ हो गयी है माने असंग चैतन्य पुरुष विमूढ़ हो गया है, अटक गया है, वह मानने लगा है कि यह अहंकार प्रकृति का कार्य नहीं है, मैं स्वयं हूँ.
 इस प्रकार स्वयं प्रकृति के साक्षी होकर, प्रकृति से असंग होकर, प्रकृति के खिलौने को अपना आपा मान बैठना- ‘ अहंकार-विमूढात्मा कहलाता है.
 ’ अब आप हो गये कर्ता.
 माने समझदारी को आले में रखकर आये और बन गये कर्ता!
 अरे, हाथ के कर्ता तुम नहीं, पाँवों के कर्ता तुम नहीं, जीभ के कर्ता तुम नहीं, दिल-दिमाग के कर्ता तुम नहीं तो फिर कर्ता किसके?
 तुम्हारे इस कर्तृत्व का विवेक के साथ कोई संबंध नहीं है.
 एक दृष्टि से प्रकृति और पुरुष का जो विभाजन है, यही आत्मा अनात्मा का विभाजन है और यही वेदान्त की बड़ी सीधी सी बात है.
 इसके बाद इतना ही करना है कि आत्मा ब्रह्म है और ब्रह्म में प्रकृति की कोई स्वतंत्र सत्ता नहीं है.
 इसके बाद तो तत्ववेत्ता पुरुष ही होता है-
 इस शरीर में एक है गुण-विभाग और दूसरा है कर्म-विभाग- ऐसा विभाजन कर दो.
 जिसको विश्लेषण करना नहीं आता, वह वैज्ञानिक नहीं हो सकता.
 जो एक में मिले हुए दो तत्वों को लेबोरेटरी में विश्लेषण की प्रक्रिया से अलग-अलग कर दे, वह वैज्ञानिक कहलाता है.
 इस शरीर में दो चीजें मिली हुई हैं- एक तो असंगात्मा है और दूसरा कर्ता भोक्ता है.
 विभाजन माने विश्लेषण कर दो, बँटवारा कर दो, अलग-अलग बाँट दो- इसको इसके हिस्से में और इसको इसके हिस्से में. क्योंकि तुम महाबाहु हो- महाबाहो!
 तुम्हारे हाथ बड़े लम्बे हैं.
 तुम बाण मारकर लक्ष्य वेध करने में बड़े निपुण हो.
 लेकिन तुमने स्थूल लक्ष्य का वेध किया तो क्या किया!
 जो तत्ववेत्ता हैं, वे गुण-विभाग से और कर्मविभाग से यह विचार करते हैं कि ‘गुणाः गुणेषु वर्तन्ते’- गुणाः कर्माणि गुणेषु विषयेषु वर्तन्ते- अर्थात् इन्द्रियाँ विषयों में बरतती हैं.
 कितनी भी कोशिश करो, अगर आँख नहीं होगी तो रूप कहाँ से दिखेगा?
 यह न प्रकृति है और न पुरुष है.
 फिर क्या है?
 गुण है.
 किसी ने कहा कि हाय, उसने मुझे मार डाला.
 उसने कहा कि यह मैं नहीं, मेरी अदा है.
 इसी तरह प्रकृति पुरुष को नहीं मारती, यह प्रकृति की अदा है.
 वह कहीं इन्द्रियों के रूप में जाहिर हो रही है और कहीं विषयों के रूप में जाहिर हो रही है.
 यह प्रकृति की अदा है कि आँख रूप को देखती है, कान शब्द को सुनता है.
 लकिन आपने तो अब तक हजारों-हजारों, लाखों-लाखों और करोड़ों शब्द सुनकर छोड़ दिये हैं.
 न शब्द आपके कान में चिपके हुए हैं और न आपका कान किसी शब्द में चिपका है.
 इसी तरह हजारों रूप देखकर आँखों ने छोड़ दिया है- न आँख किसी रूप के साथ मरी और न कोई रूप आँख के अन्दर घुसा.
 कहाँ आपकी आसक्ति हुई?
 हम आपका ध्यान इस बात की ओर खींचते हैं कि आपके औपाधिक ज्ञान में भी आसक्ति नहीं है.
 मैं औपाधिक ज्ञान, परंतु आसक्ति नहीं है.
 आपने कितने रूप देखे और छोड़ दिये, कितने शब्द सुने और छोड़ दिये और कितने स्पर्श सुख लिये और छोड़ दिये.
 न कोई स्पर्श चिपका रह गया और न हमारा चाम किसी के साथ चला गया.
 इसलिए औपाधिक ज्ञान भी असंग है, रसनोपाधिक ज्ञान भी असंग है, नासिकोपाधिक ज्ञान भी असंग है, हृदयोपाधिक ज्ञान भी असंग है और बुद्ध्योपाधिक ज्ञान भी असंग है.
 न ज्ञान किसी विषय के साथ चिपका, न कोई विषय ज्ञान के साथ चिपका.
 यह तो हमारा भ्रम है कि हमको आसक्ति हो गयी.
 भ्रम कहो या अविवेक कहो, एक ही बात है.
 यह केवल मूर्खतामात्र है कि हम किसी के बिना नहीं रह सकते और कोई हमारे बिना नहीं रह सकता.
 इस मूर्खता के कारण न जाने कितने जन बेहोश पड़े हैं.
 मूर्ख शब्द का संस्कृत में यही अर्थ होता है- ‘मूर्च्छति इति मूर्खः’- जो होश हवास खोकर हो रहा है, उसका नाम मूर्ख है.
 इसलिए ‘गुणा गुणेषु वर्तन्ते’- आँख देखती जा रही है, कान सुनता जा रहा है ; जिसको देख लिया, देख लिया; जिसको सुन लिया, सुन लिया; जिसको छू लिया, छू लिया और जिसको चख लिया, चख लिया.
 यहाँ इतने महात्मा बैठे हैं.
 यदि इनसे पूछा जाये कि परसों आपने कौन सी दाल खायी थी तो ये ध्यान करके बतायेंगे.
 उनको याद नहीं होगा.
 कम से कम हम तो नहीं बता सकते कि परसों हमको क्या दाल-साग खाने को मिला था.
 इसलिए जब खाया हुआ दाल-साग, जो उस समय बहुत सुस्वादु लगा था- आज हमको याद नहीं है तो वह हमारे साथ चिपका कि हम उसके साथ चिपके!
 न देह चिपकी, न दिमा चिपका.
 चिपकन तो कहीं है ही नहीं.
 मूर्खता में ही चिपकन है ; यह आसक्ति न प्राकृत और न आत्मीय है.
 बिल्कुल मूर्खता के वश में ही आसक्ति उत्पन्न हुई है.
 इन्द्रियों का काम ही है विषयों में बरतना और देखते रहना विषयों को.
 यदि आपसे यह पूछा जाये कि आपने जन्म लेने से लेकर अब तक अपने हाथ से कौन-कौन काम किये हैं और कहाँ-कहाँ गये हैं- इसकी लिस्ट बनाकर दीजिए तो आप बना सकेंगे?
 अरे, जिनकी गिनती याद ही नहीं, उनको आप कैसे बतायेंगे?
 एक सज्जन को तो अपने बच्चों तक की गिनती याद नहीं रहती.
 वे पहले गिनते हैं, तब हमको बताते हैं कि स्वामीजी, यह दसवें नम्बर की बेटी है, यह सत्रहवें नम्बर का बेटा है.
 बीच में कितने मर गये- यह उनको मालूम नहीं है.
 उन्हें अपने बेटों का भी पता नहीं है.
 उन्होंने चार-पाँच ब्याह किये होंगे तो किसी पत्नी का नाम भी याद नहीं होगा, लेकिन आसक्ति के पीछे मरे डोलते हैं.
 यह भ्रम ही है उनका और कुछ नहीं है.
 प्रकृति के गुण में संविद् होना माने उनमें अटक जाना.
 अच्छा, आप यही बताइये कि आपके मन में अब तक सात्विक अथवा राजसिक वृत्तियाँ कितनी बार आ चुकी हैं?
 यह आप बता सकेंगे?
 अरे एक दिन में कितनी बार ये वृत्तियाँ आती हैं- यह भी आप नहीं बता सकते.
 आप प्रयास करके भी यह नहीं बता सकते कि आपके मनने क्या-क्या आकार ग्रहण किये हैं, आँख ने क्या-क्या शब्द सुने हैं.
 यह मूढ़ता नहीं तो और क्या है?
 याद कीजिए गोस्वामी तुलसीदास जी के इस पद को-
 जो अपना आत्मदेव है और जिसका कभी लोप ही नहीं होता, उसे छोड़कर लोग इन उड़ने वाली, पड़ने वाली, गिरने वाली, आने वाली, जानेवाली, बदलने वाली बहुरूपियों, वेश्याओं तथा कुलटाओं को समझते हैं कि ये हमारे साथ आकर चिपकती हैं और हम उनसे आसक्ति करते हैं.
 असल में प्रकृति के गुणों से जो संमूढ़ हैं, वे ही उसके गुण-विभाग में या कर्म विभाग में आसक्त हो जाते हैं.
 वे कौन हैं?
 अधूरे जानकार हैं.
 ‘अकृत्स्नविद्’ माने उनको पूरा ज्ञान नहीं है.
 उनके पास उड़ती हुई जानकारी है, पल्लवग्राही पाण्डित्य है.
 मन्द हैं, माने उनके संग से बचना चाहिए.
 उनकी गति इतनी धीमी है कि यदि आप उनके साथ रह जाओगे तो आपकी प्रगति रुक जायेगी.
 आप ऐसे मन्दों की कंपनी कभी मत बनाना.
 वे तो मन्दगति से कभी आगे, कभी पीछे, कभी दायें, कभी बायें, अटकते-भटकते-सिसकते चल रहे हैं.
 इनके चक्कर में भी मत आना.
 अगर आप इनको अपने साथ रख लेंगे तो आपके ऊपर साढ़े साती शनिश्चर आ जायेगा.
 ज्योतिष में मंद माने शनिश्चर होता है.
 वह एक-एक राशि पर ढाई-ढाई बरस रहता है.
 इसलिए महाराज, आप उनसे दूर रहना.
 उनको रहने दो यथास्थान, चलने दो उनको अपनी चाल से.
 ‘ कृत्स्नविन्न विचालयेत् ’- उनको विचलित करने की जरूरत नहीं है.
 फिर हम क्या करें महाराज?
 बोले कि कुछ करने की नहीं, यह समझने की जरूरत है कि कर्म तो होते ही रहेंगे.
 गीता के मत से अकेली प्रकृति कुछ नहीं कर सकती है, वह ईश्वर के सहयोग से करती है-
 यदि ऐसा नहीं समझोगे तो कहना पड़ेगा कि मैया इतनी चालाक है कि उसने बिना बाप के ही इतने बच्चे पैदा कर दिये हैं.
 ईश्वर है बाप और प्रकृति है मैया.
 अगर ईश्वर को नहीं मानोगे तो उसका क्या अर्थ होगा?
 यही होगा कि मैया बिना बाप के ही बच्चे पैदा करती है.
 इसलिए यह समझो कि इसमें ईश्वर का हाथ है, क्षेत्रज्ञ का हाथ है.
 तेरहवें अध्याय के प्रारंभ में ही यह बात आती है कि-
 अब भगवान् प्रस्तुत प्रसंग में कहते हैं कि-
 सारे कर्म ईश्वर को समर्पित कर दो.
 कैसे समर्पित करें महाराज?
 क्या कर्म को ईश्वर में रख दें?
 बोले कि रखोगे कैसे?
 ईश्वर को अमूर्त है.
 किसी बटलोही में तो कोई चीज रख सकते हो! ;   ईश्वर में कैसे रखोगे कर्म को?
 हम हैं कर्ता और ईश्वर है अकर्ता, इसलिए कर्ता के द्वारा किये हुए कर्म का संबंध अकर्ता से कैसे होगा?
 उसको अपने कर्म का समर्पण कैसे करोगे?
 अब भगवान् समर्पण की क्रिया बताते हैं.
 कहते हैं कि इसके लिए ‘ अध्यात्मचेतसा ’ अध्यात्मज्ञान होना चाहिए.
 जिसको मोटर के पुर्जों का ज्ञान नहीं है, वह अच्छा ड्राइवर नहीं हो सकता.
 अच्छा ड्राइवर वही हो सकता है जो मोटर के एक-एक कल पुर्जे को जानता है और जिसे मालूम है कि कहाँ से पेट्रोल जाता है, कहाँ से बिजली पैदा होती है और कैसे चलती है.
 अच्छा ड्राइवर वही है जो मोटर के बिगलने पर बना सके.
 अध्यात्म शब्द का है शरीर के भीतर काम करने वाली मशीनरी का ज्ञान!
 ‘आत्मनि देहे एव इति अध्यात्म’- देह में जो कर्म करने की यान्त्रिक प्रणाली है, उसका नाम है अध्यात्म.
 ज्ञान प्राप्त करने की, व्यवहार करने की, जो यान्त्रिक प्रणाली है, उसको अध्यात्म कहते हैं ; यह बात आप अपने मन से ठीक-ठीक समझ लो.
 इसके बाद कर्म का संबंध कर्ता से मत जोड़ो, उद्देश्य के साथ जोड़ दो.
 लड़ो तो सही, पर अपने लिए नहीं, राजा के लिए.
 यही अध्यात्म है.
 मनुजी ने कहा कि यदि तुम अध्यात्म को नहीं समझोगे तो कर्म का फल भी तुम्हारी समझ में नहीं आयेगा.
 इसलिए अध्यात्म-चित्त से ईश्वरग को कर्म का समर्पण करो.
 जब हमारा बुद्धि-विशेष ईश्वर को विषय बनाकर ईश्वर में जायेगा, तब हमारे कर्मों का समर्पण उसमें हो जायेगा.
 अब आपको हम एक गँवारू बात सुनाते हैं.
 क्या करें भाई, हम भी गँवार हैं, इसलिए गँवारू बात तो करेंगे ही!
 हमने एक महात्मा से कहा कि हमें आप ईश्वर की शरण में कर दीजिए.
 लोग उपासना के प्रसंग में समर्पण और सर्वज्ञ-सर्वशक्ति ईश्वर के प्रसंग में शरणागति बोलते हैं.
 महात्मा ने कहा कि मैं तुमको समय देता हूँ.
 जाओ, सोच-विचारकर आओ कि ईश्वर की शरण में पृथिवी है कि नहं, जल है कि नहीं, अग्नि है कि नहीं, वायु है कि नहीं, आकाश है कि नहं, पंचतंत्रमात्राएँ हैं कि नहीं, अग्नि है कि नहीं, वायु है कि नहीं, आकाश है कि नहीं, पंचतंत्रमात्राएँ हैं कि नहीं, अहंकार है कि नहीं, तत्व है कि नहीं और प्रकृति है कि नहीं?
 ऐसी क्या चीज है जो ईश्वर की शरण में नहीं है.
 यदि सब चीज पहले से ही ईश्वर की शरण में है तो उन्हीं पंचभूतों से बना हुआ तुम्हारा शरीर और इसमें होने वाली समस्त चेष्टाएँ ईश्वर की शरण में क्यों नहीं है?
 जाओ, विचार करके कल आना और हमें बताना कि ये सब कुछ ईश्वर की शरण में हैं कि नहीं है?
 तुम्हारी समझ में जो चीज ईश्वर की शरण में न हो, अपको दिखाते जाना और हम उसे ईश्वरार्पित कराते जायेंगे.
 अब महाराज, दिन बीत गया, रात बीत गयी.
 दूसरे दिन मैं उनके पबास गया और बोला कि महाराज, ऐसी कोई चीज नहीं मिली, जो ईश्वर की शरण में न हो!
 महात्मा बोले कि असल में असमर्पण नाम की- यह चीज ईश्वर की नहीं है ; इसका भ्रम हो गया है, भ्रान्ति हो गयी है.
 इसलिए समर्पण की नवीन क्रिया करने की जरूरत नहीं है.
 ‘अध्यात्मचेतसा’- पैनी नजर से देखोगे तो तुम्हें पता चलेगा कि सब ईश्वर में है, सब ईश्वर का है और सब ईश्वर के द्वारा संचालित है.
 जो चीज पहले से ही ईश्वर को समर्पित है, उसका समर्पण तुम क्या करोगे?
 किसी कर्मकाण्ड की पंडित को बुलाकर हाथ में जल लेकर, पुष्प लेकर, अक्षत लेकर, द्रव्य लेकर संकल्प करना समर्पण नहीं होता है.
 अरे, यहाँ तो मालिक ही वही है भाई!
 भक्त कहता है कि जो कुछ मैं हूँ, अथवा जो कुछ मेरा है, वह सब तेरा है.
 जब हम यह जान गये कि सब भगवान् का है तब समर्पण का कर्तापन भी अपने ऊपर क्यों लें!
 इसलिए ‘ निराशीर्निर्ममो भूत्वा’- आशा रखकर समर्पण मत करो.
 एक आदमी ने कहा कि मैंने तुमसे प्रेम कर लिया तो तुम हमारे लिए कपड़ा लाओ, रुपये लाओ और मकान बनाओ आदि-आदि.
 इस प्रकार का समर्पण करने वालों से तो संसारी लोग भी खुश नहीं होते!
 कहते हैं कि अच्छा समर्पण किया तुमने, हम क्या तुमको लेकर चाटेंगे!
 जा-जा, हम तुमसे कुछ नहीं लेते.
 हम क्या करेंगे तुम्हारे साथ?
 इस प्रकार न आशा रखो और न ममता रखो.
 ईश्वरर जो करे, वह सब ठीक.
 अपना कुछ नहीं, सब उसका है.
 देखो, यह प्रसंग पहले आ चुका है कि अर्जुन ने धनुष बाण छोड़कर यह दिखा दिया था कि-
 इस पर भगवान् ने कहा कि शर्म नहीं आती तुमको अर्जुन!
 ' शिष्यस्तेहं शाधि मां त्वां प्रपन्नम्’ कहने के बाद, लड़ाई के नाम पर बुखार चढ़ाकर बैठे हो?
 अरे युध्यस्व विगतज्वरः जैसे पहले लड़ने के लिए आये थे, वैसे ही चलो लड़ो!
 कहते हैं कि ईसा ने जो मत प्रकट किया था, उसको बाइबिल बोलते हैं.
 उसके बाद हजरत मुहम्मद ने कुरान शरीफ प्रकट किया, तब उसमें कह दिया कि बाइबिल में हमने जो कुछ कहा था, वह सब मन्सूख.
 अब तो बस कुरान शरीफ का मत ही चलेगा.
 लेकिन यहाँ भगवान् श्रीकृष्ण कहते हैं कि ‘ये मे मतमिदं नित्यं’- मेरा यह मत थोडे दिनों के नहीं है यह मत समझना कि समय हम जिस मत का प्रतिपादन करते हैं, इसका आगे चलकर बाध कर देंगे.
 नहीं.
 हम अपने इस मत का अपवाद करने वाले नहीं है.
 हमारा यह मत नित्य है.
 इसके बाद ‘ अनुतिष्ठन्ति मानवाः ’- यह एक बात और कहते हैं ; पूर्वमीमांसा में जिस कर्मानुष्ठान का वर्णन आता है, उसमें बृहस्पति सव एवं वाजपेय का अधिकारी ब्राह्मण होता है.
 राजसूय का अधिकारी क्षत्रिय होता है, वैश्यस्तोम का अधिकारी वैश्य होता है और रौद्रेष्टिका अधिकारी निषाद होता है.
 लेकिन मैं जो मत बता रहा हूँ- वह किसी जाति के लिए, किसी खास वर्ण के लिए, किसी खास आश्रम के लिए, किसी खास मजहब के लिए, किसी खास देश के लिए, किसी खास भूगोल के लिए नहीं है, अपितु ‘मानवाः’- इस मत के अधिकारी मनुष्य मात्र हैं.
 उसके पास जनेऊ हो चाहे न हो, चोटी हो चाहे न हो, वह समुद्र के इस पार रहता हो या उस पार रहता हो, इससे कोई फर्क नहीं पड़ता.
 उसे तो बस मानव होना चाहिए.
 यदि हृदय में श्रद्धा हो, दोष-दृष्टि न हो तो मनुष्य मात्र हमारे इस मत का अधिकारी है.
 देखो, यह भगवान् की वाणी है.
 जो केवल एक देश के लिए कानून बनावे, वह तो एक देश का राजा हो सकता है.
 लेकिन जो सब देशों का राजा होगा, वह तो सब देशों के लिए कानून बनावेगा.
 इसी का नाम ईश्वर है.
 यदि कोई कहे कि भाई, हमारे मजहबवाले लोगों के लिए तो यह कानून है तो उसका उत्तरर है कि मजहबी दायरा बहुत छोटा होता है.
 यहाँ तो सर्वदा के लिए, संपूर्ण मानव जाति के लिए भगवान् बोल रहे हैं.
 उनका यह मत सारे भूगोल में, सारे इतिहास में, सारे भविष्य में चलेगा.
 यह मत सार्वभौम है, सार्वकालिक है, सार्वजनिक है और मानव मात्र के लिए है.
 यह श्रौत, स्मार्त धर्म के समान अधिकारी विशेष के लिए नहीं है, बल्कि यह भागवत धर्म है और भगवान् के सब बच्चों के लिए है.
 अभ्यसूया माने दोष निकालना.
 ’ असूया बाँझ है.
 न सूते इति असूया.
 जिससे अत्रि ऋषि की पत्नी अनसूया है.
 अनसूया बाँझ नहीं है, तीन बड़े-बड़े बढ़िया-बढ़िया बेटे हुए उसके.
 वह किसी में दोष नहीं देखती.
 उसके पास ब्रह्मा, विष्णु, महेश आये और बोले कि नंगी होकर भिक्षा लाओ!
 अनसूयाने कहा कि अच्छी बात है, तुम बच्चे होकर खेलो और मैं नंगी होकर नाचूँगी.
 उसने उनकी बातों में भी दोष नहीं निकाला.
 लेकिन असूया जिसके प्रति होती है, उसका कुछ नहीं बिगाड़ती, जिसके हृदय में होती है, उसका सत्यानाश कर देती है.
 दोष-दृष्टि जिसके बारे में होती है, उसे तो छूती ही नहीं और जिसके दिल में पैदा होती है, वहाँ कैंसर रहो जाता है.
 शिरा जिसमें किम् हो जाये- दूषित हो जाये, उसका नाम किंशिरा अथवा कैंसर है.
 मैंने एक बात देखी है.
 यहाँ कोई एक आँखवाले व्यक्ति बैठे हों तो वे बुरा न मानें! ;   वे तो एक दृष्टि से सारे जगत् को देखते हैं, उनके बारे में मुझको कुछ नहीं कहना है.
 लेकिन मेरा अनुभव यह है कि दोषदर्शी पुरुष काना हो जाता है, दूसरों का दोषदर्शन करते रहने के कारण दो आँख होते हुए भी उसकी एक आँख बिगड़ जाती है ; और एक आँख रह जाती है.
 ऐसे दस- पचास उदाहरण मेरी दृष्टि में है.
 आप भले ही इसे हँसने की बात समझ लें ; लेकिन मैंने देखा है ऐसा.
 भगवान् कहते हैं कि जो हमारे मत में दोष निकालते हैं और उसका अनुष्ठान नहीं करते, वे सर्वज्ञान- विमूढ़ हैं माने उन्हें किसी ज्ञान की पूरी- पूरी उपलब्धि नहीं होगी.
 इसका एक अर्थ और है.
 वह यह है कि ‘ लोकदृष्ट्या सर्वज्ञानपि अवमूढानपि ’- लोकदृष्टि से उनको लोग सर्वज्ञ और अवमूढ़ मानते हैं.
 ऐसा मानते हैं कि ये बड़े भारी ज्ञानी हैं, महात्मा हैं, इनका कट्ठा बहुत बड़ा है, इनके पास हाथी बहुत अच्छा है, छत्र-चँवर बहुत बड़ा है, इनकी गद्दी बहुमूल्य रुई की बनी हुई है- अब तो जनलप की होती है- परंतु वस्तुतः वे नष्ट हैं, अपना नाश कर चुके हैं और अचेतस् हैं, बेहोश हैं, मतवाले हो गये हैं.
 देखो, एक होती है जानकारी ; जन्म लेने के बाद ज्यादातर जानकारी माँ-बाप, भाई-बहन और परिवार के अन्य लोग ही देते हैं.
 इनमें- से तत्वज्ञानी तो शायद ही किसी के माँ-बाप, भाई-बहन और परिवार के लोग होते हैं.
 इसलिए वे लोग मनुष्य की प्रकृति के अनुसार ही जानकारी देते हैं.
 ऐसे जानकारी इसीलिए देते हैं कि मनुष्य की प्रकृति को ही समझते हैं.
 इस समय गुणत्रयात्मिका का प्रकृति का कौन सा गुण प्रकट हो रहा है, इस पर तो उनका ध्यान जाता नहीं.
 असल में यह जो प्रकृति है, इसमें बाहर का ज्ञान चाहे जितना ठूँस-ठूँसकर भरो, इसके भीतर जैसी भरी है वैसी निकलेगी.
 कोई कहे कि हम आँख से सुनेंगे और कान से देखेंगे तो यह गलत है.
 कान की प्रकृति सुनने की है और आँख की प्रकृति देखने की है.
 आप यह मान लो कि अखण्ड ज्ञान स्वरूप परमात्मा ही सब है.
 मान लिया कि आप ज्ञानवान् हैं, आपके लिए ज्ञानमात्र के सिवाय और कुछ नहीं है; लेकिन आप कहें कि हम आँख से सुनेंगे, कान से देखेंगे और नाक से चकेंगे और जीभ से सूँघेंगे तो क्या यह सम्भव होगा?
 अरे भाई, यह तो प्रकृति है और एक ढंग से बनी है, ऊपर खायेंगे, नीचे जायेगा, पचेगा और मलापसरण होगा.
 भले ही कोई ज्ञानी हो, ज्ञानशास्त्री हो, परोक्षज्ञानी हो, अपरोक्षज्ञानी हो, प्रकृति तो सबकी एक है न!
 प्राणायाम कर लो, प्रत्याहार कर लो, आसन बाँध लो, प्रकृति में जो गुण जहाँ प्रकट हुआ है, वह अपने विषय को ग्रहण करेगा ही; आप थोड़ी देर के लिए भले ही रोक लो.
 इसी से महात्मा लोग सहज भाव से रहते हैं.
 हमारे एक भक्त हैं जो घण्टों पाँव ऊपर और सिर नीचे करके शीर्षासन करते हैं.
 हम ऐसे कई लोगों को भी जानते हैं, जो मूत्रेन्द्रिय से पानी खींचते हैं, दूध खींचते हैं और घी खींचते हैं.
 यहाँ उनका नाम लेकर क्या करना है!
 यह तो एक टैकनीक है.
 अभी मैं दिल्ली में था वहाँ के एक डॉक्टर ने हमारा ब्लड प्रेशर लिया.
 ऊपर का एक सौत चौंतीस और नीचे का अस्सी आया, बिलकुल नार्मल.
 मैंने कहा कि डॉक्टर जरा फिर से लेना! ;   तो फिर से लिया.
 अब ऊपर का एक सौ चौंतीस की जगह एक सौ चौंसठ हो गया.
 डॉक्टर ने कहा कि महाराज, यह क्या हो गया?
 मैंने बताया कि इसमें एक टैकनीक है भाई!
 हम चाहें तो ब्लड प्रेसर बढ़ा लेते हैं.
 इसी तरह लोग जो भरी सभा में दिखाते हैं कि देखो, हमारी नाड़ी नहीं चल रही है, वह भी उनकी एक टैकनीक है.
 ये सब अप्राकृत काम हैं और इनका अभ्यास एकदम नहीं करना चाहिए.
 यदि कहो कि अब हम योगाभ्यास से शरीर से पसीना नहीं निकलने देंगे, बाल नहीं बढ़ने देंगे तो क्या योगाभ्यास यही करने के लिए है?
 योगाभ्यास को इतने क्षुद्र काम में मत लगाओ.
 भले ही तुम ज्ञानी हो, पर प्रकृति में प्रकृति के अनुसार काम होने दो.
 शब्द तन्मात्रा-प्रधान कान शब्द सुनेगा स्पर्श तन्मात्रा- प्रधान त्वचा स्पर्श का अनुभव करेगी और रूप तन्मात्रा प्रधान ने6 रूप देखेंगे.
 ये इन्द्रियाँ अपना काम करती रहेंगी.
 इसीलिए वज्रौली, विपरीतकरणी, शीर्षासन आदि सिद्धियों के चक्कर में पड़कर उल्टापल्टा काम करोगे तो कुछ दिन पहले भले ही कर लो, लेकिन फिर वही ढाक के तीन पात- जहाँ के तहाँ पहुँ जाओगे!
 इसीलिए अस्वाभाविक कर्म में मनुष्य को नहीं लगना चाहिए.
 प्रकृति को सहज भाव में कर्म करने दो और तुम अपने सहज स्वरूप में मस्त रहो.
- -----------------------
 देखो, प्रकृति के निग्रह-अनुग्रह आदि में भी फँसने की कोई जरूरत नहीं है.
 कई लोग एक के प्रति निग्रह और दूसरे के प्रति अनुग्रह करने की चेष्टा करते हैं.
 कई लोग ऐसे होते हैं कि पानी पीने में तो अनुग्रहबुद्धि रखते हैं और लघुशंका करने में निग्रह बुद्धि रखते हैं.
 उनको जलोदर रोग होगा कि नहीं होगा? ;   इन्द्रियस्य इन्द्रियस्य- इसको दो बार बोलने का अर्थ ऐसा ही है जैसा हम जन-जन का, मन-मन का बोलते हैं.
 मतलब है कि हमारी इन्द्रियाँ अपने शब्द में, स्पर्श में, रूप में, रस में, गंध में, अनुकूलता में, प्रतिकूलता में, राग-द्वेष में व्यवस्थित हैं.
 इसमें आपकी चतुराई इतनी है कि आप ‘रागद्वेषयोर्न वशमागच्छेत्’ रागद्वेष के वश में न हों.
 राग-द्वेष आपके अधीन रहें, आप राग द्वेष के अधीन न हो जायें.
 राग का उदय होना दोष नहीं है, उदय होने पर तो वह मालूम पड़ता है, उसको रोकोगे कैसे?
 किसी को देखकर दिल में आग लग गयी, किसी को देखकर जलन होने लगी, तो आग लगने और जलन होने पर ही तो तुमको मालूम पड़ा.
 जो चीज पैदा होने के बाद मालूम पड़ती है, उसको पैदा होने से पहले कैसे रोकोगे?
 ठीक है, जो हो गयी सो हो गयी, उसको जाने दो.
 गुण्डे को घर में बुलाकर रखो मत.
 उसको छोड़ दो और बह जाओ.
 गंगाजी में मुर्दा आता देखकर कोई बोला कि हम ऐसा प्रतिबंध लगायेंगे कि गंगोत्री से इधर कोई मुर्दा आने ही न पावे.
 लेकिन यह आपके वश की बात?
 यह आपके वश की बात नहीं है.
 इसलिए जब मुर्दा बहता हुआ आये तो उसे बह जाने दीजिए, आगे बढ़ने दीजिये.
 इसी तरह अंतःकरण की वृत्ति में कभी राग भी बहता हुआ आता है, कभी द्वेष भी बहता हुआ आता है.
 उसे यदि आप पकड़कर रोक लेंगे तो सड़ाध पैदा हो जायेगी, आपके अंतःकरण में दुर्गन्ध हो जायेगी और यदि आप गंगा-किनारे पहरे पर बैठ जायेंगे कि हम आने ही नहीं देंगे तो आपका जीवन ही खत्म हो जायेगा.
 इसलिए उनकी ओर से लापरवाह हो जाना चाहिए; जो आवे-सो-आवे और जो जाय-सो-जाय.
 उसके वशीभूत होकर कर्म नहीं करना चाहिए.
 असल में इसकी युक्ति यहर है कि यदि मन में कोई बात आ जाये तो उसको शरीर से करने की जरूरत नहीं है.
 जैसे सपना मन में आता है, वैसे ही बात आयी और गयी.
 यह पहली युक्ति है.
 दूसरी युक्ति यह है कि बुद्धि से उसका समर्थन मत करो कि आयी तो बहुत बढ़िया आयी.
 मैं शास्त्र की एक बात आपको बताता हँद कि यदि स्वप्नावस्था में कोई देवता दर्शन दे जाये और कोई गुरु दर्शन दे जाये और कोई मन्त्र बदा जाये तो आप जागरण का देवता, गुरु और मंत्र छोड़ना मत, क्योंकि कभी उसके विपरीत सपना आ जायेगा तो वह भी बदल जायेगा!
 इसलिए जब तक जाग्रत के सदुरु से परिपुष्ट न हो, तब तक स्वप्न के गुरु, देवता, मंत्र को मानना नहीं चाहिए.
 सपना तो अपना मनोविकार है.
 इसी तरह यदि मन में काम क्रोध आ जाये तो राम की भाँति यह मत कहो कि-
 हमारा मन दुष्यन्त का मन नहीं है, जो शकुन्तला को देखकर कहता है कि-
 अरे, तुम्हारा मन तो अनेक विकारों से, अनेक संस्कारों से, अनेक वासनाओं से, अनेक संगों से बहुमुखी हो गया है.
 इसलिए उसमें जो जाता है खेलते हुए बहते हुए- उसको जाने दो पकड़कर रखो मत.
 ‘तौ ह्यस्य परिपन्थिनौ’ अरे, ये तो मनुष्य के परिपन्थी हैं.
 परिपन्थी माने दुश्मन है, लुटेरे हैं.
 कहते हैं कि एक बार अट्ठारह सिन्धी कहींजा रहे थे.
 सबके साथ सामान था.
 रास्ते में उन्हें दो आदमी मिले, जो डंडा लेकर खड़े हो गये और उनसे बोले कि सब लोग अपना-अपना इकट्ठा करो.
 अब बोले कि इनको उठाओ सिर पर और जहाँ हम कहते हैं, वहाँ ले चलो.
 रास्ते में कोई बोलना मत.
 सिन्धियों के सामान ले जाकर वहाँ तक पहुँचा दिया.
 फिर बोले कि जब तक तुम लोग अपने घर नहीं पहुँचो तब तक चुप रहना, मुँह से शब्द नहीं बोलना.
 सिन्धी लोग चुपचाप अपने घर लौट गये ; गाँव के लोगों ने पूछा कि क्या हुआ भाई? ;   शरीर परन कपड़ा है और न कोई सामान है.
 सिन्धी बोले कि डाकुओं ने सबकुछ कर लिया ; गाँववालों ने पूछा कितने डाकू थे?
 सिन्धी बोले कि दो डाकू थे.
 अरे, तुम लोग अट्ठारह थे और वे दो, फिर कैसे लूट कर ले गये?
 सिन्धी बोले कि उन्होंने कहा कि सामान रख दो तो हमने रख दिया.
 गाँववालों ने पूछा कि क्या तुम्हारे पास कुछ डंडे वंडे नहीं थे?
 सिन्धी बोले कि हाँ, डंडे तो थे; पर उन्होंने कहा तो हमने फेंक दिया.
 फिर चिल्लाये क्यों नहीं?
 उन्हंने कहा कि चुप रहो तो हम चुप रहे.
 गाँववालों ने कहा कि अरे भाई, दो आदमी अट्ठारह आदमियों का सामान ले कैसे गये?
 सिन्धी बोले कि उन्होंने कहा कि सिर पर उठाकर पहुँचा दो तो हमने पहुँचा दिया.
 गाँववालों ने कहा कि अरे, जब पहुँचा दिया, तब पहुँचाकर लौटते समय चिल्लाते!
 सिन्धी बोले कि उन्होंने कहा था कि घर पहुँचने से पहले बोलना मत!
 तो भाई, राग-द्वेष भी ऐसे ही लुटेरे हैं, परिपन्थी हैं.
 हम अनजाने में ठगे जाते हैं, सोते समय चोर ले जाते हैं और आँख के सामने डाक ले जाते हैं.
 रागद्वेष ठग नहीं है, चोर भी नहीं हैं, ये तो परिपंथी हैं, डाकू हैं, जागते समय लूट लेते हैं.
 ईश्वर-कृपा से अब तक यह बात स्पष्ट की गयी कि विवेक के द्वारा प्रकृति का धर्म प्रकृति में रहने दो और पुरुष का धर्म पुरुष में रहने दो.
 असंगता, प्रस्तरता, चेतन-मात्रता-यह पुरुष का धर्म है.
 इसमें कोई गुण नहीं है.
 गुण तो प्रकृति धर्म में होता है, इसमें गुण नहीं होता, यह विगुण है.
 जो स्वधर्म है, वह प्रकृति प्राकृत धर्म नही है-न प्रकृति का धर्म है और न प्राकृत धर्म है.
 यह तो स्वका धर्म है.
 इसमें कोई गुण नहीं है, इससे गुण का कोई संबंध नहीं है, इसमें न विषय है और न इन्द्रिय है.
 यह विगुण है.
 इसलिए पुरुष अपने पुरुष धर्म में स्थिर रहे और प्रकृति तथा प्राकृत धर्म को स्वीकार न करे.
 गुणों को स्वीकार न करने पर ही वह श्रेयोभाजन होता है.
 ‘ परधर्मात् स्वनुष्ठितात्’- प्रकृति- प्राकृत का जो धऱ्म है, जो गुणानुवाद है, उसको भली-भाँति करोगे तब भी वह पुरुष धर्म के विपरीत करेगा.
 ’ अपने धर्म में मुर्दे की तरह रहना भी ठीक नहीं है परंतु प्रकृति प्राकृत के साथख तादात्म्य करके उनके धर्म को अपना धर्म स्वीकार कर लेना ठीक नहीं है.
 एक होता है नैसर्गिक धर्म और दूसरा होता है संस्कृत धर्म.
 विचित्र धर्म है, संस्कृत धर्म.
 जो धर्म खतना से, बपतिस्मा से, चोटी से और जनेऊ आदि से आता है वह संस्कार धर्म है और प्रकृति से जो धर्म आता है, वह निसर्ग धर्म है.
 जो पुरुष है, वह विकार धर्म और संस्कार धर्म दोनों से अपकृत है.
 इसमें न विकार धर्म है, न संस्कार धर्म है.
 विकार धर्म के निवारण के ले संस्कार धर्म होता है और तत्व ज्ञान से संस्कार धर्म छूट जाता है.
 यह इसकी प्रक्रिया है.
 इसलिए ‘परधर्मो भयावहः’- प्रकृति-प्राकृत धर्म को बिलकुल स्वीकार मत करो.
 अब अर्जुन कहते हैं कि-
 पुरुष के ‘प’ में चाहे ह्रस्व लगाकर बोलो, चाहे दीर्घ लगाकर बोल दो, दोनों ही ठीक हैं.
 कोई चाहता नहीं है कि हम पाप करें, क्योंकि पाप का फल है दुख.
 ‘सुखं मे भूयात् दुखं मे मा भूत’- सब चाहते हैं कि हमको सुख हो, दुख न हो.
 इसलिए जब हम दुख न हो- ऐसा चाहते हैं तो जिससे दुख मिलता है, उस पाप में प्रवृत्ति नहीं होनी चाहिए.
 जो आदमी जानता है कि आग पर चलेंगे तो जल जायेंगे, वह आग पर क्यों चले.
 एक सुकरात नाम का वैज्ञानिक हुआ है ; उसका कहना था कि जब आदमी जान जायेगा कि भोजन में जहर मिला हुआ है तो उसे उसको खाने की प्रवृत्ति ही नहीं होगी.
 फिर भी मनुष्य पाप करता है.
 और कोई शक्ति उसे जबरदस्ती ले जाकर पाप में डाल देती है- ‘ बलादिव नियोजितः .
 ’ केनोपनिषद् भी कहता है कि ‘ केनेषितं यतति प्रेषितं मनः ’ [2] .
 प्रस्तुत प्रसंग गीता का केनोपनिषद् है.
 यहाँ संपूर्ण मन की प्रकृति के प्रवृत्ति के संबंध में प्रश्न है और यहाँ पाप- प्रकृति के संबंध में प्रश्न है.
 दोनों में फर्क है.
 वहाँ सामान्य प्रवृत्ति विषयक प्रश्न है- जैसे सब किसकी रोशनी में देखते हैं?
 बोले कि अरे भाई, सूर्य की रोशनी में.
 सो तो ठीक है ; पर यदि आँख जरा मन्दी पड़ गयी हो और लाल ही ला देखना हो और कोई मदारी खेल दिखाता हुआ कह रहा हो कि हमारी बन्दूक की गोली तुम्हारे आँख में लग रही है तो?
 तब खास तरह का चश्मा लगाकर देखना पड़ता है.
 सामान्य प्रवृत्ति परमेश्वर से होती है, लेकिन विशेष प्रवृत्ति अकेले ईश्वर से नहीं होता, उसमें कुछ मिला हुआ होता है.
 कुछ इसमें मिक्सचर होता है.
 फिर वह कौन है, जिससे प्रेरित होकर मनुष्य न चाहने पर भी पाप करता है और मानो कोई बलपूर्वक उसे पाप में लगा देता है?
 तुमने भी तो कह दिया कि ‘ध्यायतो विजयानन्पुंसः ’ [1]- जो विषय का ध्यान करेगा उसका नाश हो जायेगा.
 फिर यह विषय-ध्यान मनुष्य करता ही क्यों है?
 अब बोलते हैं भगवान्.
 वे यह नहीं कहते हैं कि प्रकृति पाप करवाती है- यह भी नहीं बोलते कि चेतन पाप करवाता है.
 तब कौन पाप करवाता है?
 क्या प्रकृति, महत्व, अहंकार तत्व, तन्मात्रा, पञ्चमहाभूत- इनमें से कोई पाप करवाता है?
 लेकिन उनको तो पाप-पुण्य का कोई विवेक ही नहीं है.
 फिर क्या असंग चेतन पुरुष पाप करवाता है?
 नहीं ऐसा भी नहीं है.
 फिर क्या है?
 भगवान् बोले कि देखो अर्जुन, राग द्वेष की कई भूमिकाएँ होती हैं.
 राग द्वेष ही अभिव्यक्त होकर काम-क्रोध की भूमिका में आते हैं- जैसे मने में जलन हो तब तो द्वेष है और जबान से गाली देने लगे, आँख लाल हो जाये, ओठ फकड़ने लगे, हाथ पैर काँपने लगे तो वह द्वेष नहीं, क्रोध है.
 जब गाली देने लगे, मारने लगे तो वह हिंसा हो गयी ; गाली देना, मारना है हिंसा है.
 मुँह का लाल होना, चेहरे का तमतमाना, हाथ पैर का काँपना क्रोध है.
 भीतर ही भीतर जलन होना और बाहर वाले को उसका पता न चलना तथा बारह बरस के बाद बदला लेंगे- ऐसी भावना का होना द्वेष है.
 द्वेष सूक्ष्म है, क्रोध स्थूल है और हिंसा स्थूलतम है.
 यहाँ भगवान् न सूक्ष्मतम की बात करते हैं और न स्थूलतम की बात करते हैं.
 उन्होंने दोनों के बीच में एक मध्यम कक्षा निकाल ली है.
 वे कहते हैं कि यह जो काम है सो क्रोध है और जो क्रोध है सो काम है-
 यहाँ एष शब्द का प्रयोग दो बार करने का अर्थ यह है कि ये दोनों मूलतः एक हैं.
 जिसके मन में काम होगा, उसे उसके पूरा न होने पर क्रोदग आयेगा.
 क्रोध तो आता ही इसलिए है कि अपनी इच्छा पूरी नहीं हुई है.
 इसलिए क्रोध में भी काम आता है.
 जब किसी पर क्रोध आयेगा, तब वह यह कहेगा कि इस साले का हम मार डालेंगे.
 यहाँ मार डालने की कामना भी हो गयी और किसी को पाने की इच्छा होगी तो बाधक को मार डालेने की इच्छा होगी और क्रोध होगा.
 इसलिए जो काम है, वही क्रोद है, और जो क्रध है वही काम है.
 ये दोनों कहाँ से निकले हैं?
 बोले कि जब आत्मा का रजोगुण के साथ संबंध हुआ और जब रजोगुण में मैं मेरा हुआ है.
 जब हमारा नित्य-शुद्ध-बुद्ध-मुक्त-असंग आत्मा अविवेक के कारण रजोगुण के साथ तादात्म्यापन्न हो गया, तब उसमें से काम क्रोध निकल आये.
 ‘महाशनो महापात्मा’- काम का पेट कभी भरता नहीं है.
 यह महाशन है, अघासुर है.
 श्रीमद्भागवत में तो ऐसे लिखा हुआ है कि-
 संसार में जितना भी धन धान्य है, जितनी भी सेना है, जितने भी हाथी घोड़े हैं, जितने भी हार्स पावर के मोटर हैं और जितने भी हवाई जहाज हैं और जितनी भी स्त्रियाँ हैं, वे सब एक व्यक्ति की तृप्ति के लिए पर्याप्त नहीं है.
 इसलिए इनका भोग करके हम कभी तृप्त हो सकेंगे- यह आशा मत रखो.
 भोग से हमें कभी तृप्ति नहीं मिलेगी.
 इसे तो एक तो जगह बांधना पड़ेगा.
 काम महाशन है और महापाप्मा है.
 ‘एष कामः महाशनः एष क्रोधः महापाप्मा .
 ’ क्रोद महापापी है.
 यह गुरु, पिता, माता, भाई, बन्धु- जिनका आदर करना चाहिए- उनका अनादर करवा देता है.
 यब बड़ा भारी पापी है.
 इसलिए, भाई, इस बैरी को समझो.
 क्रोद पाप का मूल है.
 यह कभी संतुष्ट नहीं होता.
 अपना बैरी अगर ढूँढ़ निकालना होतो वह पड़ोसी के घर में नहीं रहता, गाँव में नहीं रहता, राजधानी में नहीं रहता; यह तो बाबा ‘इह अंतःकरणे’- इस अंतःकरण में ही रहता है.
 आप कहाँ उस दुश्मन को ढूँढ़ते हो?
 दुश्मन तो आपके घर में ही बैठा हुआ है.
 आपका ज्ञान तो बहुत बड़ा है, क्या पूछना है उनका!
 एक पंडित जी हैं काशी में.
 वे वेदान्त और व्याकरण- इन दो शास्त्रों के सर्वमान्य, धुरन्धर विद्वान हैं.
 हम दोनों पूर्वाश्रम के संबंधी हैं.
 उनका जमाई मर गया तो मैं और मेरा साथी दोनों गये मातमपुर्सी के लिए.
 मैं उन दिनों ‘कल्याण-परिवार’ में गोरखपुर रहता था ; पंडितजी ने कहा कि मैंने शास्त्र पढ़े हैं.
 वेदान्त की ऐसी कोई पंक्ति नहीं है, जिसका अर्थ न लगा सकूँ और उसके बारे में शंका-समाधान करके पूर्वपक्ष का खण्डन न कर सकूँ.
 लेकिन जमाई के मरने के बाद मेरा दिल शोक से अत्यंत व्याकुल हो गया है.
 आप ही बताइये कि मैं क्या करूँ?
 कैसे धैर्य धारण करूँ?
 तो, ऊपर जो काला-काल धुआँ और नीचे आग जलती हुई दीखती है- यह सात्विक आवरण है.
 ‘यथादर्शो मलेन च’- शीशे पर जो धूल छा जाती है और उससे कहीं दिखता है, कहीं नहीं दिखता- यह राजसिक आवरण है.
 ‘ यथोल्बेनावृतो गर्भः’- जेरसे, जरायु से गर्भ परिवेष्ठित होता है तो कहीं से भी नहीं दिखता- वह तामसिक आवरण है.
 जब किसी विद्वान् को भी क्रोध आता है तब उसे जरा याद दिलाओ कि महाराज, आप ज्ञानी होकर ऐसा क्रोध करते हैं तो वह आग बबूला होकर कहेगा कि जा-जा, बड़ाचला है उपदेश करने!
 पहले मैं तुम्हें समझ लूँ, तब तुम उसके बाद ज्ञान की बात करना.
 इसलिए उस समय ज्ञान की बात मत बोलना.
 ‘तेनेदम् आवृतम्’- जब कामावेश, क्रोधावेश आता है, तब ज्ञान को दबा देता है.
 व्यासजी ने कहा है कि-
 व्यासजी के इस कथन पर जैमिनी ने कहा कि गुरुजी, आप यह क्या लिखते हैं?
 ऐसी क्या बात है!
 इसके बाद ऐसा हुआ कि एक बार रात को जैमिनी कहीं जा रहे थे तब वर्षा होने लगी.
 चारों ओर धुंध छा गया.
 एक कुटिया दिखी और उसके पास गये तो देखा कि वहाँ एक बहुत सुंदर स्त्री थी.
 उसने कहा कि महाराज, भीतर आ जाइये!
 मैं आपको अकेले बाहर नहीं रहने दूँगी.
 जैमिनि बोले कि नहीं- नहीं मैं वृद्ध हूँ, महात्मा हूँ, महर्षि हूँ, ज्ञानी हूँ, मेरे लिए क्या है!
 यह कहकर वे बाहर सो गये.
 लेकिन उन्हें नींद नहीं आयी.
 स्त्री बोली कि अब मैं नहीं खोलूँगी!
 लेकिन जैमिनी से रहा नहीं गया.
 वे कुटिया के ऊपर चढ़ गये, उसका छप्पर उघाड़ डाला और उसके भीतर घुस गये.
 वहाँ क्या देखते हैं कि जटा और बड़ी-बड़ी दाढ़ी के साथ साक्षात् व्यासजी ही बैठे हुए हैं और बोल रहे हैं कि क्यों बेटा, यह सब क्या है?
 इसलिए बात यह है कि काम-क्रोद विद्वानों को भी ढक देते हैं.
 कामने ज्ञान को ढक रखा है.
 जो अज्ञानी हैं, मूर्ख हैं, उनको तो यह भोग के समय सुख देता है और बाद में पश्चाताप देता है, ग्लानि देता है, दुख देता है.
 लेकिन ज्ञानी पुरुषों के लिए तो यह नित्य वैरी है- ‘ज्ञानिनो नित्यवैरिणा.
 ’ उनको तो भोग के समय भी यह चैन नहीं लेने देता.
 पहले जब कामना आयी, तब भी चैन नहीं और जब भोग लिया, तब भी चैन नहीं.
 यह हमेशा उनको तकलीफ ही देता है.
 देखो, अविद्या दूसरी चीज है, अस्मिता दूसरी चीज है, राग-द्वेष दूसरी चीज है और ये काम-क्रोद दूसरी चीज हैं.
 ये दुष्पूर अनल हैं.
 कोई चाहे कि हम कामना की पूर्ति कर लें तो वह यह कर ही नहीं सकता है.
 इसलिए आओ, इन पर विजय प्राप्त करने की युक्ति सोची जाये.
 बोले, कि पहले शत्रु का सारा पता लगा लेना चाहिए.
 अपना खुफिया-विभाग इतना पक्का होना चाहिए कि यह शत्रु कहाँ सोता है, कहाँ बैठता है, कहाँ रहता है, इसकी कैसी-कैसी आदतें हैं और इसमें क्या-क्या कमजोरियाँ हैं- ये सब बातें मालूम हो जायें.
 यह दूसरे के घर में नहीं रहता, अपने घर में ही रहता है.
 हम जिस रथ पर चढ़कर चलते हैं, उसके घोड़ों को खिला-पिलाकर इसने अपने साथ मिला लिया है.
 घोड़े अर्थात् इन्द्रियाँ इसके माने काम के काबू में.
 मतलब यह कि जिस रथ में बैठकर हम संसार के व्यवहार में चलते हैं, उसके बुद्धि रुपी सारथि को कामने काबू में कर लिया है और बागडोर को भी अपने काबू में कर लिया है.
 अब तो स्थिति यह है कि पूरा-का-पूरा रथ ही उसके काबू में है और वही हमें लिये जा रहा है.
 ‘ इन्द्रियाणि ’- घोड़े, मन-बागडोर और बुद्धि-सारथि- ये सब इसके अधिष्ठान हैं, इन्हीं में यह रहता है.
 इनके रूप में हमारे अपने खास आदमियों को मिलाकर अपने पक्ष में कर लिया है.
 अब यदि हम कहते हैं कि सारथि, तू अमुक जगह पर रथ ले चल तो वह उधर ले ही नहीं जाता, दूसरी तरफ मोड़ देता है.
 बागडोर को कहें कि कड़ी हो जा तो कड़ी नहीं होती, ढीली रहती है.
 घोड़ों को घुमाते हैं कि इधर चलो तो वे दूसरी ओर चल पड़ते हैं.
 काम ने बुद्धि, मन और इन्द्रियों को अपने पक्ष में कर लिया है.
 और तो और, मंत्री तो दुश्मन से मिल ही गया, पत्नी भी दुश्ममन से मिल गयी, पुत्र भी दुश्मन से मिल गया, सेना भी दुश्मन से मिल गयी.
 ये तो सब के सब दुश्मन के काबू में चले गये, हमारा ज्ञान भी उससे ढक गया.
 अर्जुन का प्रश्न तो यह था कि पाप कौन करता है?
 इस पर भगवान् ने बताया कि पाप का प्रेरक काम है.
 उस काम को वश में कैसे करें?
 बोले कि पहले घोड़ों को अपने वश में कर लो.
 क्योंकि ‘तस्मात् त्वमिन्द्रियाण्यादौ’- नियमन स्थूल से प्रारम्भ होकर सूक्ष्म में प्रवेश करता है.
 इसलिए ‘आदौ इऩ्द्रियाणि नियम्य.
 देखो, डरना नहीं, क्योंकि तुम भरत हो, ऋषभ हो, भरतर्षभ हो, भरत वंशियों में श्रेष्ठ हो.
 घोड़ा चलाने का ता तुम्हारा काम ही है.
 अश्वभार हो तुम- अश्वका जो बार सहे सो अश्वभार.
 जो अश्व को स्वच्छन्द न चलने दे, उसका नाम अश्वभार माने असवार होता है.
 घोड़े का जहाँ मन हो वहाँ ले जाये, तो पता नहीं किस गड्ढे में ले जायेगा.
 ‘ जहि, जहीहि, जहाहि’- ये तीन ‘हा त्यागे’ धातु से होते हैं.
 यहाँ है प्रजहिहि अर्थात् इन्द्रियरूपी घोड़ों को वश में करके काम का परित्याग कर दो क्योंकि यह रहेगा तो ज्ञान-विज्ञान का नाश करेगा.
 इसके बाद भगवान् ने इनका क्रम समझाया-
 इन्द्रिय का नियमन करोगे तो काम का परित्याग होगा और जब आत्मज्ञान होगा तब काम का नाश होगा.
 ‘ जहि ’ क्रियापद है यहाँ.
 पहले जो ‘प्रजहिहि’ आया है सो त्याग के अर्थ में है ; उसमें ‘प्र’ उपसर्ग है और ‘जहिहि’ क्रियापद है.
 इन्द्रिय- नियमन से काम का परित्याग होता है और आत्मज्ञान से काम-नाश होता है ; लोग संस्कृत नहीं जानते और आजकल तो ऐसा है कि धाँधली सरीखी चल रही है ; इसलिए जिसका जैसा मन होता है, वैसा अरथ कर देता है.
 हमारे एक मित्र हैं, तो गीता पर बंगला की टीका पढ़कर रवैसी ही टीका लिखी है.
 कई लोग मराठी टीका और गुजराती टीका पढ़ लेते हैं तथा गीता पर टीका लिख लेते हैं.
 इस प्रकारर धाँधली है.
 वे संस्कृत की प्रकृति जानते नहीं, अतः उनको ‘ प्रजहि ’ और ‘ ह्येनम् ’ में कोई अन्तर नहीं मालूम पड़ता.
 वे ‘प्रजहि’ को एक ओर कर देते हैं और ‘ह्येनम्’ को दूसरी ओर कर देते हैं.
 अरे, वह तो आदौ है, शुरूआत है; काम का नाश नहीं है, काम का त्याग है और यहाँ काम का नाश है, आत्मज्ञान है, अंतिम पराकाष्ठा है.
 तत्वज्ञानी पुरुष केवल इच्छा ही क्यों नहीं छोड़ देता, अनिच्छा को भी छोड़ देता है.
 क्योंकि इच्छा के रूप में भी काम रहता है और अनिच्छा के रूप में भी काम रहता है.
 हमें यह नहीं चाहिए, यह नहीं चाहिए- यह क्या है?
 बोले कि भाई, पैसा पाने की इच्छा तो नहीं है, लेकिन किसी ने लाकर पाँच रुपये रख दिये तो ज्ञानीजी महाराज ने उन पाँच रुपयों को उठाकर देने वाले के मुँह पर पटक दिया कि हमको तो रुपये की इच्छा नहीं है ; वहाँ वह अनिच्छा क्या है?
 वह अनिच्छा काम है.
 इसलिए काम है कि उसने क्रोध का भी आवाहन कर दिया.
 किसी विरक्त ने कहा है कि एक घर से एक ही रोटी लेने का हमारा नियम है.
 उनको किसी ने दो लाकर दे दी.
 इस पर विरक्तजी को ऐसा गुस्सा आया कि उन्होंने उन रोटियों को उठाकर लाने वाले के मुँह पर फेंक दिया.
 अब विरक्तजी के मन में एक घर से दो रोटी लेने की इच्छा तो नहीं है, पर उनकी यह अनिच्छा किसी काम से कम थोड़े ही है.
 असल में इच्छा और अनिच्छा दोनों का विसर्जन कर देना- यह तत्व ज्ञान की ही सामर्थ्य है और काम का रूप दुरासद उसको पकड़ पाना कठिन है.
 जैसा कि पहले कहा गया, वह इन्द्रिय-नियमन से तो परित्याक्त होता और आत्मज्ञान से उसका नाश होता है.
 अब चौथा अध्याय प्रारंभ होता है श्रीभगवान् के वचन से.
 हमलोग जो प्रवचन बोलते हैं, उसमें ‘वचन’ शब्द है.
 वचन शब्द के पहले ‘प्र’ लग गया तो प्रवचन हो गया.
 हम मध्य प्रदेश में गये तो लोग वहाँ प्रवचन नहीं बोलते थे.
 यह बोलते थे कि आज स्वामीजी के प्रिय वचन होंगे ; प्रकृष्ट वचन नहीं, प्रियवचन.
 किसी-किसी की ऐसी श्रद्धा होती है कि यदि बात पुरानी हो तो उनको बहुत ज्यादा महत्व देते हैं.
 उनकी दृष्टि में प्राचीन आचार्यों की कही हुई बात का महत्व होता है.
 किन्तु कई लोगों की श्रद्धा ऐसी होती है कि अत्यंत आधुनिकतम बात हो तो वे किसी को महत्व देते हैं.
 कहते हैं कि यह विज्ञान है, साइंस है.
 अब यहाँ जो कर्मयोग है, कर्म-संन्यास है और उसके द्वारा परमात्मा का साक्षात्कार है, इसे पुरानी बात मानी जाय कि नयी बात?
 भगवान् ने कहा यदि पुरानी बात मानने में तुम्हारीं श्रद्धा हो तो यह पुरानी है और यदि नहीं बात मानने में तुम्हारी श्रद्धा हो तो जो बोल रहा हूँ वह बिल्कुल नयी बात है.
 उसको दोनों तरफ से लो.
 असल में यह योग शाश्वत है, अव्यय है.
 परमात्मा तो अव्यय है ही, जीवात्मा भी अव्यय है और जगत् भी अव्यय है.
 गीता में जगत् के लिए भी अव्यय शब्द का प्रयोग है.
 जब अश्वत्थ अव्यय है, परमात्मा अव्यय है और आत्मा अव्यय है तो इस योग ने ही ऐसा क्या अपराध किया है कि यह अव्यय नहीं है?
 जगत् अव्यय, आत्मा अव्यय, परमात्मा अव्यय और उसकी प्राप्ति का उपाय भी अव्यय है.
 इसलिए भगवान् कहते हैं कि योग अवनाशी है.
 जब तक जगत् रहेगा, जीव रहेगा और ये हमेशा रहेंगे ही, तब तक ईश्वर रहेगा.
 ईश्वर की प्राप्ति का उपाय योग भी रहेगा.
 यह बात सबके आदि में मैंने ही कही थी, मैंने ही सबसे पहले इसका उपदेश दिया था.
 यहाँ देखो; ब्रह्मज्ञानियों का प्रभाव!
 वे कहते हैं कि दूसरा कोई ज्ञानी ही नहीं है.
 श्रीउड़ियाबाबाजी महाराज तो कहते थे कि एक बार दस-बारह ज्ञानी इकट्ठे हुए तो मैंने उनसे कहा कि ज्ञानी तो आजतक कोई हुआ ही नहीं.
 बाबा, ज्ञानस्वरूप ब्रह्म तो मैं हूँ.
 उसमें ज्ञानी-अज्ञानी दोनों ही अध्यस्त हैं.
 न कोई सच्चा ज्ञानी हुआ और न सच्चा अज्ञानी हुआ.
 अरे, वह तो मैं ही हूँ, दूसरा कोई तो है ही नहीं.
 यह तो श्रद्धालु लोग ज्ञान-संप्रदाय के प्रवर्तन के लिए ज्ञानी को सिंहासन पर बैठाते हैं.
 आप अगर स्वयं ज्ञानी के सिंहासन पर बैठ जाओगे तो ज्ञानस्वरूप कहाँ से होओगे.
 इसलिए यहाँ भगवान् स्वयं अपने को ही बैठाते हैं सिंहासन पर.
 क्यों न हो!
 वे आद्याचार्य हैं.
 इसलिए बोले कि मैंने विवस्वान् को इस योग का उपदेश किया था.
 विवस्वान् माने क्या होता है?
 विवस्वान् सूर्य को कहते हैं.
 आप देखते हैं कि सूर्य दिन-रात चलते रहते हैं और सबको रोशनी देते रहते हैं.
 लेकिन क्या बदले में कुछ तनख्वाह, कोई कीमत वसूल करते हैं?
 नहीं; एकदम निष्काम भाव से अपना काम करते हैं सूर्य भगवान्.
 यदि आपको निष्काम कर्मयोग का कोई प्रत्यक्ष उदाहरण देखना हो तो सूर्य भगवान् को देखिये.
 प्रकाश स्वरूप होने से वे ज्ञान भी हैं.
 कुटिया-उटिया तो उनके पास है ही नहीं ; परमहंस परिव्राज की भाँति दिन-रात चलते रहते हैं और सबको प्रकाश माने ज्ञान प्रदान करते हैं, जो सबको ज्ञान दे और ले किसी से कुछ नहीं!
 उससे बढ़कर कर्मयोगी और कौन हो सकता है?
 इसलिए कर्मयोग के सच्चे आदर्श सूर्य हैं.
 यहाँ भगवान् श्रीकृष्ण बोलते हैं कि मेरा सबसे पहला शिष्य सूर्य है.
 यह बात दूसरी है कि विवस्वान् सविता भी है.
 सविता माने होता है मायाविशिष्ट ब्रह्म.
 वही माया-विशिष्ट ब्रह्म सृष्टि का कर्ता है.
 लेकिन मैं माया-विशिष्ट नहीं हूँ, मैंने माया विशिष्ट को पहला चेला बनाया है.
 विविस्वान् के पुत्र हुए मनु.
 इस नाते जीवात्मा को भी ज्ञान का उपदेश मैंने ही दिया है.
 क्योंकि श्रद्धा और मनन दोनों के संयोग से उत्पन्न हुए मनु, मनुष्य के आदि पुरुष हैं. हम लोग स्वायम्भुव मन्वन्तर में नहीं है.
 वैवस्वत मन्वन्तर में हैं.
 इसलिए मनु विविस्वान् के शिष्य हैं.
 मतलब यह है कि यदि मनुष्य को भी जीवन व्यतीत करना हो तो उसे सूर्य के समान अपना जीवन व्यतीत करना चाहिए.
 कहते हैं कि एक दिन मनु को छींक आयी.
 यह पौराणिक कथा है, मैं मनगढन्त नहीं बोल रहाहूँ.
 जब उनको छींक आयी तब उसमें से एक पुरुष पैदा हो गया.
 उसी का नाम इक्ष्वाकु पड़ा.
 साक्षात् भगवान् के अवतार हैं.
 आपने सुना होगा, सुना क्या होगा, यहाँ तो योगवासिष्ठ पढ़ने वाले बहुत लोग बैठे हैं, उन्होंने पढ़ा होगा कि इक्ष्वाकु इतने शान्त प्रकृति के थे कि शत्रु ने उनके राज्य पर कब्जा कर लिया तब भी वे भागकर वहाँ से कहीं गये हैं, बोले कि बाबा, ‘यह राजधानी तो हम नहीं थे तब भी थी और अब भी है.
 पहले राजा होकर रहता था, अब भिखारी होकर रहूँगा.
 ’ इस प्रकार वे अपने शत्रु के नगर में भिक्षा माँगकर अपना जीवन व्यतीत करते थे.
 इसका नाम है कर्मयोग.
 एक कथा यह भी है कि जब शत्रु राजा मर गया, तब यह निश्चय हुआ कि उसके हाथी की सूँड़ में माला दे दी जाये और वह जिसको पहना दे वही राजा हो जाय.
 उस हाथी ने सारे नगर में ढूँढ़-ढूँढ़कर उसी इक्ष्वाकु के गले में माला पहना दी, तो फिर राजा हो गये. उनके लिए राज्य छोड़ना और राज्य पाना एक जैसा ही था.
 भगवान् बोले कि हमारा चेला ही था वह भी!
 साक्षात् चेला सूर्य है और छोटा चेला ही नाती-चेला मनु-इक्ष्वाकु हुए.
 ‘ मनुरिक्ष्वाकवेऽब्रवीत् ’ यहाँ जो अब्रवीत् है, उसका अर्थ है- शिक्षण.
 भगवान् ने समग्र सृष्टि को शिक्षा दी है.
 पृथिवी को धारण करना सिखाया है, पानी को तृप्त करना सिखाया है, वायु को साँस देना सिखाया है और आकाश को अवकाश देना सिखाया है.
 इस प्रकार यह जो सारी सृष्टि है, जितने भी जो तत्व हैं, ये सब के सब कर्मयोगी हैं.
 ये तो बिगड़े, न नाक बिगड़ी है, न ज्ञान बिगड़ा है और न बल बिगड़ा है.
 इनके प्राण का पतन नहीं हुआ, ज्ञान का पतन नहीं हुआ और आँख, कान, नाक का भी पतन नहीं हुआ.
 लेकिन जो इनको ‘मैं’- ‘मेरा’ मानकर बैठ गया है, वह पतन का अनुभव कर रहा है.
 अनादि परम्परा से प्राप्त है यह योग.
 इस योगपरंपरा में कितने ही राजर्षि हुए, जो राजा भी थे और ऋषि भी थे.
 देखो, अश्वपति के पास जो विद्या थी, उसको प्राप्त करने के लिए बड़े-बड़े विद्वान ब्राह्मण गये और उसने कह दिया कि आज तक यह विद्या हमारे राजर्षियों में रही है.
 आज तो ब्राह्मणों को यह बात मालूम ही नहीं है.
 वर्णाश्रम की रीति से ब्रह्मज्ञान होता है- उसमें हमें कोई आपत्ति नहीं है ; हम सिर झुकाकर, हाथ जोड़करर यह बात स्वीकार करते हैं.
 लेकिन यह भी कह देना चाहते हैं यह ज्ञान संन्यासाश्रम में ही होता है संन्यासाश्रम में दंडी स्वामी होते हैं, दंडी स्वामियों में भी पाँच-सात को ही ज्ञान होता है और दंडी स्वामी केवल ब्राह्मण ही होते हैं.
 इसलिए यह जो क्षत्रिय हैं, वैश्य हैं, शूद्र हैं या कोई भी जिज्ञासु हैं, उनको ज्ञान कहाँ से होगा?
 वर्णाश्रम की रीति से ज्ञान होता है यह तो ठीक है, लेकिन वह कितने आदमियों को होता है?
 हम किसी को ठेस पहुँचाने के लिए यह बात नहीं बोलते हैं.
 हम तो विचार की सामग्री देते हैं कि जो बात कही जाती है तथा विवस्वान् मनु और इक्ष्वाकु के ज्ञान की परंपरा है.
 इसमें भगवान् राम और भगवान् कृष्ण बेटा बनकर आते हैं.
 इसलिए इस ज्ञान की परंपरा का तिरस्कार नहीं किया जा सकता-
 देखो, पहले तो भगवान् ने योग को अव्यय बताया.
 अब बोले कि उस योग का लोप हो जाता है.
 ठीक है, पुराना तो बहुत है.
 लेकिन इस पुराने का गुरु भी मैं ही हूँ और नये का गुरु भी मैं ही हूँ.
 योग है पुरातन और मैं इस योग का उपदेश कर रहा हूँ.
 बोले कि कुछ ऐसी ही ऐरी-गैरी बात तो नहीं कहे जा रहे हो? ;   नहीं, यह सबको नहीं बतायी जाती.
 मैंने तुमको आत्मीयत्वेन स्वीकार किया है.
 मुक्त संवित्-मात्र तत्व की तुम एक रस्सी हो.
 भक्त हो सेवा की प्रधानता से और सका हो स्नेह की प्रधानता से.
 हमलोग एक साथ बैठकर खाते भी हैं और तुम हमारी आज्ञा का पालन भी करते हो.
 तो तुम भक्त और सखा दोनों हो.
 इसलिए यह उत्तम रहस्य हम तुम्हें बताते हैं.
 अब यहाँ एक प्रश्न उठता है.
 अर्जुन के मन में आ सकता है कि बाबा, यह वसुदेव का बेटा [1] द्वापरान्त में तो पैदा हुआ है और यह डींग हाँकता है कि हम सूर्य के गुरु हैं और मनु के दादा-गुरु हैं.
 कहीं आगे चलकर लोग संशय न करें और हमारे मित्र पर आक्षेप न करें.
 हमारे सखा पर, हमारे स्वामी पर किसी को आक्षेप करने का अवसर मिलेगा तो हमें दुख होगा.
 इसलिए आओ हम उसकी बात का खुलासा कर लें.
 अर्जुन कहते हैं कि तुम भी तो परंपरया सूर्यवंश में ही पैदा हुए हो.
 असल में चंद्रवंश और सूर्यवंश दोनों का मूल एक ही है, दो नहीं है.
 आप पैदा हुए बाद में और विवस्वान् पैदा हुआ पहले- यह बात मेरी समझ में कैसे आये?
 ’ ‘विजानियाम्’ का अर्थ है यह विज्ञान कैसे हो हमको?
 जब ‘जानीयाम्’ के पहले ‘वि’ लग जाता है तब उसका अर्थ विज्ञान हो जाता है.
 विज्ञान माने यह अनुभव हमें कैसे हो कि इसके आदि गुरु तुम हो?
 यहाँ आदि- गुरु की बात बड़ी विलक्षण है.
 तान्त्रिक सम्प्रदाय में तो आदिनाथ से ही गुरु-परंपरा प्राप्त होती है.
 जो उनके पहले गुरु हैं, उनका नाम आदिनाथ है.
 फिर उसमें क्रम होता है, परंपरा होती है और पूजा का विधान होता है.
 यहाँ श्रीकृष्ण बोलते हैं कि मैं ही आदिनाथ हूँ.
 गोरखनाथ की गुरु-परंपरा के आदिनाथ ; जन्म से गुरु-परंपरा.
 शंकर आदि भी इसी परंपरा में हैं.
 तांत्रिकों में भी यही परंपरा है.
 अब श्रीकृष्ण समझ गये कि अर्जुन मूर्खों की शंका का अनुवाद कर रहा है.
 वे कहते हैं कि वासुदेव सर्वज्ञ नहीं है; वासुदेव अनीश्वर हैं- ऐसी आशंका मूर्खों के मन में ही होती है.
 यह बात हम जानबूझकर सुना रहे हैं आपको.
 यदि श्रीकृष्ण कहते कि तुम मूर्ख हो, तब तो केवल अर्जुन पर यह बात जाती.
 लेकिन शंकराचार्य बोलते हैं, इसलिए यह बात अर्जुन पर नहीं जाती.
 उनके कथनानुसार मूर्ख लोग यह आशंका करतेहैं कि वासुदेव सर्वज्ञ नहीं है, वासुदेव ईश्वर नहीं है.
 जो लोग ऐसा कहते हैं, वे ईश्वर के साथ कोई न्याय नहीं करते हैं.
 उनका यह कथन कितना असंगत है कि सब कुछ तो ईश्वर है- ‘सर्वं खल्विदं ब्रह्म’ लेकिन वासुदेव ईश्वर नहीं है.
 हे भगवान्!
 तुम्हारा ईश्वर कैसा है?
 क्या वासुदेव को छोड़कर बाकी सब ईश्वर हो सकता है?
 इसलिए वासुदेव में ईश्वर न होने की, सर्वज्ञ न होने की, जो आशंका है, वह विप्रतिपत्ति है.
 भगवान् ने कहा, कि अच्छा अर्जुन !
 अब जब तुम मूर्खों की शंका मिटाने पर ही तुल गये हो तो लो हम मिटा देते हैं.
 वास्तव में अर्जुन का यह प्रश्न मूर्खों की शंका मिटाने के लिए ही है ; क्योंकि कोई बुद्धिमान आदमी तो ऐसा प्रश्न कर ही नहीं सकता.
 भगवान् कहते हैं कि मेरे बहुत से जन्म बीत चुके हैं.
 तुम्हारे भी बहुत से जन्म बीत चुके हैं.
 हम तुम तो जन्म-जन्म के सखा हैं.
 इस समय अन्तर इतना ही है कि मैं अविनाशी ज्ञानस्वरूप सर्वज्ञ होने के कारण जातिस्मर हूँ.
 इसलिए सब कुछ जानता हूँ, तुम भूल गये हो.
 यदि तुम भूल न जाओ तो दुश्मनों को मारने का जो काम है यह तुमसे बनेगा नहीं.
 इसलिए तुम्हारा भूलना ही ठीक है- ‘न त्वं वेत्थ परंतप ’.
 अब जन्म कैसे होता है.
 इस जिज्ञासा का समाधान करने के लिए भगवान् कहते हैं कि ‘ अजोऽपि सन् ’ [2] अर्थात् जन्म लेने से हमारी अजता में कोई फर्क नहीं पड़ता.
 क्या शरीर में रूप में प्रतीत होने पर भी हमारी ब्रह्मता में कोई फर्क है?
 सारी दुनिया शरीर-धारी के रूप में हमको देख रही है ; लेकिन इससे क्या हम ब्रह्म से अब्रह्म हो गये!
 अरे तुम नाक देखो, आँख देखो, सिंहासन पर बैठा दो या धरती पर पटक दो.
 लेकिन इससे हमारी ब्रह्मता में की फर्क पड़ने वाला नहीं है.
 ‘अजोऽपि सन् संभवामि ’.
 अजः सन् एव संभवामि.
 यह शरीर अज रहता हुआ भी पैदा होता है और ‘अव्ययात्मा’- जन्म लेकर भी मरता नहीं है.
 यह भूत-भौतिक शरीर से जन्म नहीं लेता, सृष्टि का ईश्वर रहकर जन्म लेता है, इससे उसकी ईश्वरता में कोई बाधा नहीं पड़ती.
 बोले कि तब जन्म लेते कैसे हो महाराज!
 तुम्हारा यह कथन कि ‘संभवामि’ कैसे सार्थक हो गया?
 वह भी ‘भवामि’ नहीं ‘संभवामि’- सम्यक् भवामि, माने बिलकुल वही का वही हो जाता हूँ.
 इस समय मैं वासुदेव हूँ, कृष्ण हूँ.
 यह कैसे?
 ऐसे कि इसमें दो काम हैं.
 एक तो है अपनी प्रकृति का अधिष्ठान ; ‘ प्रकृति स्वामधिष्ठाय’ [3]- प्रकृति का अधिष्ठाता बनकर.
 यह प्रकृति क्या है?
 सबकी अपनी-अपनी प्रकृति होती है.
 भगवान् की प्रकृति है ज्ञान.
 परंतु यदि कोई ज्ञेय न हो तो ज्ञान किसका हो? ;   आप देखो!
 भगवान् की प्रकृति है द्रष्टा.
 किसके द्रष्टा?
 दूसरा तो कोई है ही नहीं, तो द्रष्टा किसके होंगे?
 असल में द्रष्टा निरंश होने पर भी अपने को ही दृश्य रूप में दिखाता है और द्रष्टा- रूप से देखता है.
 यही उसकी प्रकृति है.
 अद्वैत ज्ञान की प्रकृति ही यह है कि ज्ञाता और ज्ञेय दोनों के रूप में वही विभक्त सा होकर दीखता है.
 आत्मा द्रष्टा नहीं है, ‘दृक्’ मात्र है.
 पर दृक्- मात्र की सार्थकता तब है, जब वह द्रष्टा और दृश्य का रूप प्रकट करके, उसके रूप में प्रतिभास्य होकर यह सारा का सारा व्यवहार संचालन करे.
 द्रष्टा और दृश्य व्यवहार है और दृक् मात्र अव्यवहार है.
 उसकी प्रकृति क्या है?
 स्वयं द्रष्टा और स्वयं दृश्य ; स्वयंता में अभेद रहते हुए भी द्रष्टा और दृश्य रूप में प्रतीत होना.
 लेकिन यह ब्रह्म की प्रकृति है, सांख्यों की प्रधान प्रकृति नहीं है.
 यह प्रक्रिया प्रकृति नहीं है.
 यह प्रकृत्या प्रकृति नहीं है ; ‘प्र’ माने सत्व, कृ माने रजस और ‘ति’ माने तमस्.
 प्रकृति माने सत्व-रजस्-तमस.
 बोले कि नहीं, नहीं वह प्रकृति यह नहीं है.
 यह परब्रह्म परमात्मा की प्रकृति है कि वह अद्वितीय ज्ञान होने पर भी अपने को ज्ञाता और ज्ञेय, द्रष्टा और दृश्य के रूप में प्रतिभास कराता है.
 यही इसकी प्रकृति है.
 इसी प्रकृति को अपने वश में करके, काबू में करके ‘ आत्ममायया सम्भवामि’.
 ’ यह माया भी कोई स्वाश्रय-विमोहिका नहीं है.
 माया का स्वरूप यह है कि जो माया कर्ता है, उसे माया मोहित नहीं करती है.
 अविद्या का स्वभाव यह है कि वह जिसमें होती है, उसको मोहित करती है ; ‘अविद्या स्वाश्रय-विमोहिका माया तु स्वाश्रय-विमोहि का न भवति.
 ’ परमात्मा जो अपने को द्रष्टा और दृश्य के रूप में दिखा रहा है और स्वयं अधिष्ठान-ज्ञान स्वप्रकाश रूप में ही रह रहा है, यह उसकी माया है और उसको मोहित नहीं करती है.
 मतलब यह है कि परमात्मा अमुग्ध रहकर ही, मुग्ध हुए बिना ही अपने माया से स्वयं अपने को द्रष्टा होने पर भी दृश्य के रूप में दिखा रहा है.
 दृक् मात्र होने पर भी द्रष्टा और दृश्य के रूप में दिखा रहा है.
 यही है कि उसका अवतरण.
 अवतरण क्या है?
 अवतार माने एक तो होता है सीढ़ी और दूसरा होता है उतरना.
 जैन मत में अवतार नहीं है, क्योंकि वहाँ कोई ईश्वर हो तो उतरे.
 वहाँ तो कोई ईश्वर है ही नहीं, तो उतरेगा कहाँ से?
 बौद्ध मत में भी अवतार नहीं है, क्योंकि उनके भी ईश्वर नहीं है.
 उनके यहाँ अवतार नहीं होता, उतार होता है.
 अर्थात् जीव शुद्ध होकर ऊँची स्थिति में जाता है और बुद्ध होता है, महाबीर होता है, नेमिनाथ होता है, पार्श्वनात होता है.
 ये सब जीव शुद्ध होकर और ऊँचाई पर जाकर इकाई के रूप में जगमग-जगमग सूर्य चंद्रमा की तरह चमक रहे हैं.
 ठीक है हम भी मानते हैं कि इनका प्रकाश सूर्य-चंद्रमा की तरह फैल रहा है, परंतु यह ईश्वर के अवतार नहीं है.
 इनके रूप में तो जीव का उतार-उत्थार हुआ है और तभी बुद्ध, महावीर आदि बने हैं.
 आप एक बात और देखें.
 ईसाइयों के भी अवतरा नहीं है.
 उनका ईश्वर है, लेकिन निराकार है.
 साकार होने की उसमें सामर्थ्य ही नहीं है.
 वह सर्वज्ञ है, परंतु सर्वशक्तिमान नहीं है.
 इसी तरह मुसलमानों के ईश्वर में भी अवतार की शक्ति नहीं है.
 वह भी सर्वज्ञ है पर सर्वसमर्थ नहीं है.
 आप लोग माफ करें, आर्यसमाजियों के भी ईश्वर हैं, पर उनमें भी अवतार लेने का सामर्थ्य नहीं है.
 यह ‘सर्वभवन सामर्थ्य’ तो हमारे ईश्वर में ही है.
 ‘ स सर्वम् अभवत्.
 ’ ‘सर्वं खल्विदं ब्रह्म’ [1] .
 मछली, कछुआ तक हो जाने की जो सामर्थ्य है, वह तो जो जगत् का अभिन्ननिमित्तोपादान कारण होगा; उसी में होगी.
 आप इस पर ध्यान देना.
 आर्य-समाज का ईश्वर, ईसाई का ईश्वर, मुसलमान का ईश्वर जगत् का निमित्त कारण तो है, परंतु उपादान कारण नहीं है और जब उपादान कारण नहीं है तब उसमें आकृति कहाँ से आयेगी?
 आकृति भले ही विवर्त हो या परिणाम हो- यह हमलोग आपस में तय कर लेंगे.
 यह तो हमारा घर का मामला है.
 हम जब श्रीरामानुज संप्रदाय से बात करेंगे तब तय कर लेंगे कि ईश्वर सचमुच ही आकृति- परिणाम को प्राप्त हुआ है कि या केवल ज्ञान- स्वरूप होने के कारण आकृति-विवर्ती है!
 लेकिन यह तो निश्चित है कि अभिन्न निमित्तोपादान होने के कारण ईश्वर सर्वरूप में प्रकट है.
 वह कछुआ भी है, मछली भी है, सूअर भी है, घोड़ा भी है, कोल भी है, पीपल भी है, औरत भी है, मर्द भी है, हाथी भी है और रोशनी भी है.
 वह क्या नहीं है?
 ‘सस सर्वम् अभवत्’.
 इसलिए आप अवतार का सिद्धांत बाइबिल पढ़कर, कुरान पढ़कर, सत्यार्थ- प्रकाश पढ़कर निश्चित मत करना.
 पहले निखिल जगत् का अभिन्ननिमित्तोपादान कारण है परमेश्वर- इस बात का निश्चय कर लेना और फिर देखना कि ईश्वर का अवतार बिल्कुल बुद्ध्यारूढ़ हो जायेगा.
 यह कोई बेअकली की बात नहीं, अक्लमन्दी की बात है.
 इसके बिना एक विज्ञान से सर्व विज्ञान की प्रतिज्ञा पूरी नहीं होगी.
 लौह-मृत्तिका आदि के दृष्टान्त सिद्ध नहीं होंगे और ‘सर्वं खल्विदं ब्रह्म’, ‘ब्रह्मवैदं विश्वमिदं वरिष्ठं’, ‘आत्मैवेदं सर्वम्’, ‘स एवेदं’, ‘अहमेवेदं सर्वम्’- ये जो श्रुतियाँ हैं इनमें से एक भी श्रुति संगत नहीं होगी.
 इसलिए अवतार सिद्धांत सर्वथा युक्तियुक्त साक्षी अनुभवारूढ़ है.
 इसी से प्रकृति और माया की सिद्धि होती है.
 प्रकृति माने आदत.
 उनकी यह प्रकृति है, उनका यह स्वभाव है.
 ईश्वर की प्रकृति है कि वह अद्वितीय होने पर भी सर्वरूप में प्रकट होता है और सर्वरूप में प्रकट होकर भी परिणामी नहीं होता.
 ‘आत्ममायया’- इसलिए कहा कि वह प्रकृतितः सर्वरूप से प्रकट होता है और ‘मायया’ इसलिए कहा है कि वस्तुतः वह अपने स्वरूप से प्रकट होता है और ‘मायया’ इसलिए कहा है कि वस्तुतः वह अपने स्वरूप का परित्याग नहीं करता, ज्यों का त्यों रहता है.
 ‘मायया’ का अर्थ यह भी है कि वह ऐसा जादूगर है, जो अपने को तरह-तरह का दिखा देता है, किन्तु रहता वही है.
 इसलिए वह किसी भी तरह का दिखे, है वही.
 अब आओ आगे चलें!
 भगवान् अपने अवतार का काल और प्रयोजन दोनों बताते हैं.
 जब धर्म का लोप होने लगता है, उस काल में भी अवतार होता है.
 देश में भी अवतार होता है और प्रयोजनवश भी अवतार होता है.
 मैंने बचपन में एक बार सोचा था कि धर्म का नाश नहीं होना चाहिए.
 क्योंकि नहीं होना चाहिए?
 इसलिए नहीं होना चाहिए कि पृथिवी धर्म का नाश होने पर पृथिवी का नाश हो जायेगा.
 पृथिवी का धर्म क्या है? ;   पृथिवी ही तो है.
 इसी तरह जल का जलत्व नष्ट हो जाय और अग्नि का अग्नित्व नष्ट हो जाय तो पदार्थ ही कहाँ रहेगा? ;   इसलिए पृथिवी के, अग्नि के, जल के रहते पृथिवी का, अग्नितत्व का, जलत्व का नाश हो जाय- यह तो शक्य ही नहीं है.
 असल में धर्म का नाश कभी नहीं होता, उसकी ग्लानि होती है.
 ग्लानि शब्द का अर्थ है कि धर्म का जो उत्साह है, वह लोगों में नहीं रहता है.
 ‘धर्मस्य ग्लानिर्भवति ’- माने जो उत्साह लोगों के मन में धर्म पालन का होना चाहिए, क्षीण होने लगता है.
 धर्म कोई मूर्त पदार्थ नहीं है, वह तो अमूर्त पदार्थ है.
 ऐसे अमूर्त धर्म की ग्लानि कहाँ होगी?
 स्वरूपतः धर्म की ग्लानि नहीं होगी.
 ग्लानि का धर्म यह है कि लोगों के हृदय में जो धर्मानुष्ठान के प्रति उत्साह है; वह क्षीण हो जाता है.
 वे ऐसा कहने लगते हैं कि अरे भाई, अगर मैंने सच न बोला होता तो मेरी यह हानि नहीं होती.
 मैं झूठ बोलता तो बच जाता है.
 इस प्रकार जो धर्म हमारी रक्षा करता है, उसके प्रति लोगों के मन में विश्वास मिट जाना- यही धर्म- ग्लानि है.
 धर्म- ग्लानि माने यह नहीं कि धर्म बूढ़ा हो गया.
 धर्म नहीं बूढ़ा हो गया, उसके प्रेमियों का मन बूढ़ा हो गया.
 अब आता है ‘ अभ्युत्थानमधर्मस्य .
 ’ इसका अर्थ है कि लोगों के मन में अधर्म का उत्साह आ जाता है.
 वे कहते हैं, आओ मार डाले, काट डालें, लूट लें, चोरी कर लें.
 इस तरह अधर्म में उत्साह हो जाता है.
 यही अधर्म का अभ्युत्थान है.
 अधर्म धावा बोलता है.
 जब एक राजा दूसरे राजा दूसरे राजा पर चढ़ाई करता है, तो चढ़ाई करने वाले राजा के लिए बोला जाता है कि उसने अभ्युत्थान किया है.
 इस तरह जब लोगों के मन में अधर्म के प्रति उत्साह जाग्रत हो जाता है, तब अधर्म अभ्युत्थान करता है.
 भगवान् कहते हैं कि भाई, यह तो सृष्टिक्रम के विपरीत हो रहा है.
 अभी प्रलय का समय तो आया नहीं है, अभी तो सृष्टि का समय है.
 यदि गेहूँ में गेहूँपना नहीं रहेगा, दाल में दालपना नहीं रहेगा, चावल में चावलपना नहीं रहेगा, आदमी में आदमीपना नहीं रहेगा और इस प्रकार तत्-तत् योग्यताविच्छिन्न शक्ति का ही ह्रास हो जायेगा, लोप हो जायेगा, तो धर्म कहाँ रहेगा?
 ऐसी स्थिति में भगवान् ने कहा कि तब मैं अपने आपको बनाता हूँ- ‘तदात्मानं सृजाम्यहम्’ ‘सृजामि ’ का अर्थ है कि मैं अपने आपको बनाता हूँ, अपने आपको आवश्यकता के अनुसार बनाकर प्रकट करता हूँ.
 वेद की रक्षा करनी हो तो घोड़ा बनकर, हयग्रीव बनकर हिनहिनाता हूँ और तब मेरार शब्दावतार हो जाता है.
 अमृत-मन्थन करना हो तो कछुआ बनकर पानी में डूब जाता हूँ और तब कच्छपावतार हो जाता है.
 ऐसा किसलिए महाराज!
 इसका क्या प्रयोजन है?
 भगवान् कहते हैं कि एक प्रयोजन तो है साधुओं का परित्राण.
 सत्पुरुषों की रक्षा ; नहीं तो शिष्ट-परंपरा का ही लोप हो जायेगा.
 अगर दुनिया में साधु न होते तो क्या होता?
 यही होता है कि सब लोग डाकू चोर हो जाते हैं.
 इस प्रसंग में मैं आपको बताता हूँ- वैसे शिष्टाचार की भाषा तो यह है कि मैं आपको याद दिलाता हूँ कि यदि दुनिया में त्याग की भावना का कोई महत्व न रह जाये तो क्या होगा?
 सबलोग संग्रही हो जायेंगे.
 नोंचा-खोंची होने लगेगी और लूट-पाट मच जायेगी.
 जब बिना घर के भी सुखी रहा जा सकता है, बिना धन के भी सुखी रहा जा सकता है, तब घर के लिए, धन के लिए, व्याह के लिए, जो अन्याय किया जाता है, अनर्थ किया जाता है, वह कितना गलत है!
 इसी अन्याय और अनर्थ के कारण नाना प्रकार के दुखों की सृष्टि होती है, इसलिए लक्ष्य को ठीक करने की आवश्यकता है.
 यही लक्ष्य ठीक बन न जाये कि हमें भी त्यागपूर्वक जीवन व्यतीत है, तो जीवनकाल में कहीं भी आसक्ति नहीं होगी और आसक्ति नहीं होगा तो दुख भी नहीं होगा.
 इसलिए भगवान् कहते हैं कि मैं साधुओं की रक्षा के लिए अवतार लेता हूँ.
 जैसे गृहस्थों की रक्षा आवश्यक है वैसे ही साधुओं की रक्षा भी आवश्यक है.
 असल में प्रवृत्ति मर्यादित रह ही नहीं सकती, यदि निवृत्ति का आदर्श संसार में न रहे.
 प्रवृत्ति को मर्यादित करने के लिए ही निवृत्ति की आवश्यकता है.
 स्वच्छन्द प्रवृत्ति में रुकावट डालता है वर्ण- धर्म और आश्रम धर्म निवृत्ति को परिपुष्ट करता है.
 जो लोग चाहते हैं कि हमको भगवान् मिलें- चाहे स्वामी के रूप में मिलें, सखा के रूप में मिलें, पुत्र के रूप में मिलें, पति के रूप में मिलें और जो किसी न किसी रूप में भगवान् को अपना बनाना चाहते हैं, तो वे मर जायेंगे भगवान् के बिना.
 अतः उनकी रक्षा करने के लिए भगवान् को अवतार लेना पड़ता है.
 यह मत श्रीरामानुजाचार्य महाराज का है.
 ‘ विनाशाय च दुष्कृताम् ’- इसमें जात-पाँत की कोई बात नहीं है.
 कोई भी दुष्कृत हो तो उसका लोप होना चाहिए.
 जेलखाने में बंद कर देना ही विनाश है.
 विनाश माने दुनियादारी के सामने न रहना, लोप हो जाना है.
 ‘ धर्मसंस्थापनार्थाय ’- धर्म की संस्थापना करन ही भगवान् के अवतार का प्रयोजन है.
 अर्थ माने होता है, प्रयोजन.
 ‘ युगे-युगे संभवामि ’- एक ईश्वर है और एक समय है.
 दोनों मिलाकर होते हैं युग.
 जब दो चीजें मिलेंगी तब युग होगा.
 परिस्थिति के अनुसार धर्म को संरक्षण देने के लिए भगवान् अवतार लेते हैं.
 समय-बेसमय.
 उनके अनुसार कोई अवतार समय से होता है और कोई बेसमय भी होता है.
 जैसे गजेन्द्र की रक्षा करने के लिए कोई निश्चित काल नहीं था.
 उसने पुकारा और भगवान् आ गये.
 द्रौपदी के वस्त्र के रूप में अवतीर्ण होने का कोई समय निश्चित नहीं था फिर भी पुकारने पर आ गये.
 इसी तरह ध्रुव को दर्शन देने का कोई समय निश्चित नहीं था, लेकिन दर्शन देने आ गये.
 अब भी तुलसी, मीरा, सूर जैसे भक्तों को दर्शन देने के लिए आ जाते हैं.
 भगवान् युक परिवर्तन के लिए भी आ जाते हैं ; और नवीन युग के अनुरूप व्यवस्था चलाने के लिए भी आते हैं ; यह प्रवर्तन के लिए भी आते हैं और परिवर्तन के लिए भी आते हैं.
 भगवान् कहते हैं कि मेरे जन्म और कर्म दिव्य हैं.
 दिव्य का मतलब यह होता है कि जिस तत्व से हमारा मन बना है, उसी धातु से हमारा शरीर बना है.
 जिन मसालों से स्वप्न के पदार्थ बनते हैं, उसी मसाले, माने भावात्मक पदार्थ से हमारा जन्म हुआ है.
 भगवान् का शरीर मिट्टी, पानी आग का बना हुआ शरीर नहीं है.
 भगवान् को भाव हुआ कि हम अवतार लें तो उनका वह भाव ही मूर्त होकर अवतार के रूप में आ गया.
 जैसे देवता का शरीर स्थूल तत्व का बना हुआ नहीं होता है, वैसे ही भगवान् का शरीर पंचभूत का बना नहीं होता.
 मनुष्य का शरीर कर्तृत्व और वासना पूर्वक किये हुए कर्म का फल है.
 किन्तु भगवान् का शरीर कर्तृत्वरहित, वासनारहित तथा कर्मफलाशय से विनिर्मुक्त भावात्मक अवतरण है.
 ‘जन्म कर्म च मे दिव्यम् ’- भगवान् का जन्म कर्म का फल नहीं है और उनका कर्म फलोत्पादक नहीं है.
 दिव्यता यह है ; भगवान् के कर्म से पाप-पुण्य, सुख-दुख आदि की उत्पत्ति नहीं होती.
 कर्म की दिव्यता यह है कि कर्म करने पर भी उससे सुख-दुखादि रूप फल की उत्पत्ति न हो.
 अगर आप भी ऐसे कर्म करते हैं, तो आपका कर्म भी दिव्य हो जायेगा.
 भगवान् का जन्म, भगवान् का अवतार वह है, जो पहले के किसी कर्म का फल नहीं है.
 श्रीराम का, श्रीकृष्ण का जन्म, पहले के किसी पाप-पुण्य का फल नहीं है और उनका कर्म भी आगे के लिए स्वर्ग अथवा सुख-दुखादि का उत्पादक नहीं है.
 यही दिव्यता है, उनके जन्म कर्म की.
 ‘ एवं यो वेत्ति तत्वतः .
 ’ भगवान् के जन्म-कर्म की दिव्यता को इधर से मत समझो, उधर से समझो.
 तत्वतः का अर्थ यह है कि इसको आकार से मत समझो, मैटर से समझो, मृत्तिका से समझो, ब्रह्म से समझो.
 यह ब्रह्म का आविर्भाव है.
 अब आप यह विचार कीजिए कि आपके कर्म से आपका शरीर पैदा हुआ है कि नहीं?
 उसको छोड़ दीजिए- ‘ त्यक्त्वा देहम् .
 ’ आप जो कर्म कर रहे हैं इससे कोई फल उत्पन्न होगा कि नहीं?
 जब तक कर्तृत्व और वासना रहेगी तब तक तो फल उत्पन्न होगा ही.
 इसलिए यदि आप फल से बचना चाहते हैं तो आप भी कर्तृत्व और वासना छोड़ दीजिए.
 तब क्या होगा?
 यह होगा कि आप भी पुनर्जन्म से मुक्त हो जायेंगे ; ‘पुनर्जन्म नैति’- फिर आप जायेंगे कहाँ? ;   बोले! ;   ‘ मामेति सः ’- जो मैं सो तू और जैसा मैं वैसा तू.
 अब प्रश्न यह है कि हम जानें तो भगवान् का जन्म कर्म को और हो जायँ जन्म-कर्म से मुक्त ; यह बात कैसे हो सकती है?
 जानें दुख को और हो जायँ बहिश्त और जाने बहिश्त कोऔर हो जायँ दुख.
 यदि दोनों में एकता नहीं होगी तो यह वह नहीं होगा.
 इसलिए भगवान् का जन्म कर्म कैसे दिव्य है, आप भी उसके तत्व को समझिये.
 फिर आपका जन्म-कर्म भी दिव्य हो जायेगा.
 आप जन्म मरण के चक्कर से छूट जायेंगे! ;   और आपको परमात्मा की प्राप्ति हो जायेगी ; असल में आप स्वयं संवित् स्वरूप हैं.
 आपका जो स्वयंप्रभा संवित् है, वही तो नाना आकारों के रूप में दिखायी पड़ रही है.
 आप अपने को आकार-मात्र मानते हैं, नाना रूपवाला मानते हैं, इसलिए आपको संवित्-मात्र भूल गया है.
 यदि आप अपने को संवित्- मात्र जान लें तो फिर ‘ नैति, पुनर्जन्म नैति’- आपका जन्म नहीं होगा और आपको ‘ मामेति ’- परमात्मा की प्राप्ति हो जायेगी.
 अब कहते हैं कि भगवान् की यह बात शिष्टाचारानुमोदित है.
 पहले यह बताया कि आदि गुरु तो मैं ही हूँ.
 तथापि मुझे गुरु परंपरा प्राप्त है.
 जब अर्जुन ने यह पूछा कि तुम पहले कैसे थे?
 तो बता दिया कि मैं समय-समय पर प्रयोजनवश अपने को शरीर के रूप में प्रकट करता रहता हूँ.
 परंतु वह शरीरर कर्ममूलक नहीं है और कर्म आगे फल देने वाला नहीं है.
 इस प्रकार भगवान् के कथन में एक तो गुरु परंपरा का शिष्टाचार है और दूसरा मुक्ति प्राप्त करने का शिष्टाचार है.
 ‘त्यक्त्वा देहम् ’ का अर्थ देह को मारना नहीं है.
 बल्कि देह मे जो अहंभाव का परित्याग है, वही देहत्याग है.
 देह का त्याग अपने को जला देने से नहीं होता है, नहीं तो कितने लोग अपने को जला-जलाकर अपना देह-त्याग कर लेते.
 योगवासिष्ठ में कथा आती है कि एक बार कचने अपने शरीर को जलाकर देह त्याग करने का प्रयास किया.
 जब उसने कहा कि बेटा, पढ़ तो लिया तुमने, पर अभी तुम्हारा त्याग पूरा नहीं हुआ ; यह सुनकर कचने अपने कपड़े लत्ते उठाकर फेंक दिये.
 फिर एक वर्ष के बाद कमण्डलु और दण्ड भी उतारकर फेंक दिया.
 अंत में फिर भी जब त्याग पूरा नहीं हुआ तब वह चिता लगाकर शरीर को जलाने के लिए उद्यत हो गया.
 वृहस्पतिने हाथ पकड़ा और बोले!
 अरे बेवकूफ, जलने का नाम देहत्याग नहीं है, चित्तत्याग का नाम सर्वत्याग है- ‘अहं देहः मम देहः’- मैं शरीर हूँ और मेरा शरीर है- इस भ्रान्ति का नाम ही शरीर ग्रहण है और इस भ्रान्ति का परित्याग ही शरीर त्याग है.
 जहाँ इस भ्रान्ति का त्याग हुआ कि वहाँ पुनर्जन्म नहीं होता और भगवान् की प्राप्ति हो जाती है- ‘पुनर्जन्म नैति, मामेति .
 ’ अब बोले कि महाराज, ऐसा कभी हुआ?
 भगवान् ने कहा कि, एक बार नहीं, हजार बार हुआ है-
 देखो!
 जो मैं हूँ, वही तुम हो- ‘ मद्भावमागताः ’- यह भाव आते ही तुम वही हो गये.
 कैसे हो गये?
 बोले कि तुमने राग-भय-क्रोध इनकी केंचुल उतारकर फेंक दी- ‘ वीतरागभयक्रोधाः .
 ’ क्योंकि राग-भय- क्रोध यह आत्मा के स्वरूप नहीं हैं जब दूसरा है ही नहीं, तब राग किससे करें!
 जब अपनें में आनन्द न हो और दूसरे में आनन्द हो, तब न उससे बात करेंगे.
 राग कब करेंगे?
 राग करना कंगाल आदमी का काम है जो अपने में मजेदार नहीं है, वही दूसरे से मजा उधार लेने जाता है.
 बोले कि भाई, जरा छटाँकर भर दूध दे दो, चाय बनाना है.
 अरे, उसके घर में दूध होगा तभी तो वह देगा.
 इस तरह जो दूसरों से मजालेने जाता है, वह कंगाल नहीं तो और क्या है?
 कंगाल ही दूसरे से राग करता है.
 इसी तरह जो अपने को मरने वाला समझता है, वही डरताहै और जो दूसरे का अस्तित्व स्वीकार करता है, जिसका कोई दुश्मन होता है उसे ही क्रोध आता है.
 जिसका कोई दुश्मन नहीं है, जिसको कोई डरावने वाला नहीं है और जिसका किसी से राग नहीं है वह क्या है?
 बोले कि, वह ‘मन्मय’ है, भगवन्मय है.
 वह ‘ मामुपाश्रितः ’ माने भगवान् के बिलकुल पास पहुँच गया है.
 यह ‘मामेव उपाश्रितः ’ है.
 ‘ज्ञानतपसा’- उसकी वह ज्ञान-निष्ठा ही उसकी तपस्या है.
 जो काँटे पर लेट रहे हैं या पंचाग्नि ताप रहे हैं, वे तपस्वी नहीं ; जो तपस्या अन्य संसर्ग से होती है- अग्नि के बीच में बैठकर होती है, काँटे पर सोकर होती है, वह तपस्या नहीं होती.
 तपस्या तो ज्ञान ही है- ‘ यस्य ज्ञानमयं तपः .
 ’ [1] जो ज्ञान द्वैत का स्पर्श नहीं करता, वही ज्ञान तप है.
 जिसका ज्ञान द्वैत का स्पर्श करे, वह तपस्वी नहीं है.
 भगवान् कहते हैं कि ‘ ज्ञानतपसा पूताः’- अर्थात् ज्ञान तप से बहुत से लोग बड़े ही पवित्र हो गये और शुद्ध ज्ञान में अवस्थित होकर ‘ मद्भावमागताः .
 देखो अधिकार बेद तो सब जगह होता ही है इसलिए ईश्वर भी अधिकार भेद के अनुसार सबसे अलग-अलग मिलता है.
 इसमें आश्चर्य की कोई बात नहीं है.
 क्योंकि ज्ञानियों में भी कोई ईश्वर का लँगोटिया यार आ गया तो उससे वे दूसरी तरह मिलते हैं.
 भगवान् कह रहे हैं-
 भगवान् का कहना है कि जो जिस भाव से मेरी शरण में आता है, उसी भाव से मैं उसे स्वीकार करता हूँ.
 आवश्यकता पड़ने पर, मैं पाँव भी दबा देता हूँ और पंखा भी झल देता हूँ.
 जिसको अपने बड़प्पन का अभिमान रहता है, वह छोटा काम नहीं करता ; लेकिन मुझमें अपने बड़प्पन का कोई अभिमान नहीं है ; इसलिए मुझको यह डर नहीं रहता है कि मैं छोटा काम करूँगा तो मेरी भगवत्ता मिट जायेगी.
 वह तो उन बनावटी भगवानों की बात है, जो डरते रहते हैं कि यदि वे छोटा काम करेंगे तो उनका भगवान्पना मिट जायेगा.
 मेरी तो यह स्थिति है कि- ‘ मम वर्त्मानुवर्तन्ते मनुष्याः पार्थ सर्वशः.
 ’ [2] संसार के जितने भी प्राणी हैं, ये सब मेरे ही मार्ग का अनुसरण करते हैं, इसलिए जब मैं ठीक-ठाक रहता हूँ तब सब ठीक-ठाक रहता है.
 जो सकाम भाव से कर्म करते हैं और उनके लिए भी सिद्धि का मार्ग है.
 तुम देवता की पूजा करो उससे भी कर्म सिद्धि होती है-
 देखो, मैं आपको एक सद्गृहस्थ के घर की बात बताता हूँ.
 उनके घर में एक लड़की का ब्याह था.
 बारात आयी हुई थी.
 द्वार चार के बाद लड़के को मंडप में ले जाने की तैयारी हो रही थी.
 इतने में लड़के को कोई शंका हो गयी और उसने मना कर दिया कि अब मैं व्याह नहीं करूँगा.
 यह सुनकर बेचारे कन्या के बाप बड़े घबड़ाये और कहने लगे कि अब मेरी लड़की का क्या होगा?
 वे एक महात्मा के पास गये और बोले, कि महाराज!
 बड़ा भारी संकट है, उबारिये!
 महात्मा ने कहा मैं क्या करूँ?
 कन्या के पिता को बड़ा दुख हुआ ; उसने कहा कि मेरे दुख में इनको जरा भी सहानुभूति नहीं है.
 वे उनसे निराश होकर दूसरे महात्मा के पास गये.
 वे महात्मा लड़के के पास गये और उससे एकान्त में पूछ-ताछ की.
 बहुत पूछने पर लड़के ने कहा कि, मुझको किसी ने आकर कहा कि कन्या के गर्भ है.
 महात्मा ने कहा कि यदि ऐसी बात है तो तुम दूल्हे का कपड़ा-वपड़ा उतार दो और जिस लेडी डाक्टर के पास कहो, उसके पास कन्या को ले चलें.
 उससे लड़की की जैसी परीक्षा करवानी हो, करवा लो.
 लेकिन ब्याह आज हो जाने दो.
 अगर अगले महीने में उसका मासिक धर्म न हो तो तुम उसको छोड़ देना.
 उसकी जिम्मेदारी मैं लेता हूँ.
 और ब्याह हो गया.
 इसलिए काम वह है, जिसमें सिद्धि मिले.
 काम को बिगाड़ देना और यह कह देना कि तुम तो अधिकारी नहीं हो, किसी योग्य ही नहीं हो, ठीक नहीं है.
 इसलिए भगवान् कहते हैं कि कर्म करो.
 ‘क्षिप्रं हि मानुषे लोके सिद्धिर्भवति कर्मजा.
 ’ [1] यह मनुष्य शरीर कर्म के लिए पैदा ही हुआ है.
 नहीं तो आपको बढ़िया-बढ़िया दो हाथ मिले हैं, ये और किसी को नहीं मिले हैं.
 गाय का जीवन कर्म करने के लिए नहीं है.
 वह दूध देने के लिए है.
 बैल का जन्म हाथ से यज्ञ करने के लिए स्वाहा करने के लिए नहीं है, कंधे पर हल रखकर ढोने के ले है.
 हाथी का जन्म माला फेरने के लिए नहीं हुआ.
 यह बात दूसरी है कि हाथ भी भगत हो गया, ऊँट भी भगत हो गया.
 लेकिन यह सब अपवाद तो सृष्टि में होते ही रहते हैं, उनके लिए क्या किया जाए?
 ये अपवाद हैं जो गुणवाद के ही अंतर्गत आते हैं.
 वे भूतार्थवार्द नहीं है.
 अनुवाद भी नहीं है ; इसलिए यह कभी नहीं सोचना चाहिए.
 जो जहाँ है उसको वहीं भगवान् की प्राप्ति हो सकती है, वही उसके अंतःकरण की शुद्धि हो सकती है.
 वहाँ क्या द्विजाति, क्या शूद्र, एक बराबर हैं ; कोई अधिकारी नहीं.
 एक कवि ने लिखा है कि ईश को वेश्या भी भज सकती है, भक्तिभाव में वेश्या को भी शुचिता कब तज सकती है?
 यदि कोई कहे कि हमारे सामने सब पवित्रात्मा, सब धर्मात्मा आने चाहिए, कोई पतित न आने पावे, कोई वेश्या न आने पावे, तो फिर आप महात्मा ही क्यों हुए?
 महात्मा तो वह है जिससे पतित का भी उद्धार हो, वेश्या का भी उद्धार हो, कुमार्गगामी का भी उद्धार हो.
 यदि धर्मात्माओं का ही उद्धार करना था तो उसका उद्धार तो उसके अपने ही कर्म से हो जायेगा- ऐसे ही अवसर के लिए एक कवि ने लिखा है- ‘अपने कर्म से जो उतरेंगे पार तो पै हम कर्तार तुम काहे के?
 ’ इसलिए सकाम पुरुष का भी कल्याण होता है और इसकी व्यवस्था शास्त्र में है.
 मनुष्य योनि इसीलिए बनी है.
 यह मत कहो कि अब इसका अमंगल हो गया, कल्याण हो गया, यह सुधर नहीं सकता.
 क्योंकि हमारे शास्त्रों में सबके लिए आश्वासन है.
 जो धर्म पतित का उद्धार नहीं कर सकता, नीच को ऊँच नहीं बना सकता, भूखे को अन्न नहीं दे सकता, मूर्ख को पढ़ा-लिखा नहीं बना सकता, रोगी को दवा नहीं दे सकता और निर्बुद्धि को बुद्धिमान नहीं बन सकता, उस धर्म की जरूरत ही क्या है दुनिया में, उस धर्म को तो मर जाना चाहिए.
 जो अनाश्रित का आश्रय बने और जिनका कोई न हो उनका अपना हो जाय, उसी का नाम महात्मा होता है, उसी का नाम धर्म होता है.
 भगवान् कहते हैं कि मैंने गुण-विभाग और कर्म-विभाग से चातुर्वर्ण्य की सृष्टि की है.
 चातुर्वर्वण्य के स्रष्टा हैं भगवान् और गुण-विभाग, कर्म विभाग (पहले प्रकृति का गुण-विभाग और कर्म-संस्कार का कर्म- विभाग) अनादि हैं.
 जीव भी अनादि हैं. वह काल से कर्म करता आया है इसलिए कर्म विभाग भी अनादि है और प्रकृति गुणमयी है, इसलिए गुण-विभाग भी अनादि है.
 इस प्रकार गुण-विभाग और कर्म विभाग दोनों के अनुसारर चातुर्वर्ण्य के स्रष्टा भगवान् हैं.
 देखो जो सिर है, इसमें दो आँखें हैं, दो कान हैं, दो नाक हैं, एक मुख है, और ये सब उसमें रहते हैं.
 इसको किसने बनाया है?
 उसी ने जिसने दो हाथ बनाया है, उसी ने जिसने दो जाँघें बनायी हैं और उसी ने जिसने दोनों पाँव बनाये हैं.
 अरे उसने बनाया नहीं है, स्वयं बना है ; भगवान् कहते हैं कि ‘मया तेनैव उपादानेन भूतेन सृष्टा’.
 मैं ही सर्वोपादान हूँ, गुण-कर्म तो निमित्त हैं, मैंने ही वैश्वनर होकर शूद्र की सृष्टि की है.
 मैंने ही तैजस हिरण्यगर्भ होकर वैश्य की सृष्टि की है, मैंने ही प्राज्ञ ईश्वर होकर क्षत्रिय की सृष्टि की है और मैंने ही तुरीय ब्रह्म के रूप में ब्राह्मण की सृष्टि की है.
 यही तो है चातुर्वर्ण्य, इसे जान लोगे तो तुम्हें ब्रह्मज्ञान हो जायेगा- ‘तस्य कर्तारमपि माम्.
 ’ अगर तुम्हें बनाने वाले की खोज हो तो जान लो कि मैंने बनाया है.
 लेकिन महाराज, आपने यह बढ़ई- लुहार का काम कबसे शुरू कर दिया है?
 तो बोले कि,
 लोक व्यवहार की दृष्टि से चातुर्वर्ण्य का कर्ता हूँ, तथापि वस्तुतः ‘अव्ययमकर्तारम् विद्धि’- मैं न बनता हूँ और न बनाता हूँ.
 अब देखो, भगवान् की एक बड़ी मजेदार बात.
 मैं तो अपहले इस श्लोक का अर्थ किया करता था, बाद में छूट गया.
 इसमें भगवान् कर्म-बन्धन की मुक्ति का उपाय बताते हैं.
 कहते हैं कि कर्मबन्धन उसका स्पर्श नहीं करता जो मुझे जानता है- ‘य माम् अभिजानाति.
 ’ लेकिन इसमें एक प्रश्न उठता है, कि हम भगवान् को जानेंगे तो कर्मबन्धन से मुक्त कैसे होंगे?
 यदि हम यह जान जायँ कि ईश्वर कर्म बन्धन से मुक्त है तो ईश्वर कर्म बन्धन से मुक्त होगा!
 हम कैसे न कर्म बन्धन से मुक्त हो जायेंगे?
 क्या यह कोई पुण्य-कर्म है; कि हमें जानने का फल मिल जायेगा?
 भगवान् कहते हैं कि मुझे कर्मलेप नहीं है.
 माने कर्म का कर्तृत्व मुझमें नहीं है.
 जो कर्म करता है उसके अंतःकरण मे एक लेप लगता है, एक चीज चिपक जाती है वह ऐसी चिपक जाती है कि कर्म करने वाला उसमें चिपक जाता है- और फिर वहाँ एक अंकुर पैदा हो जाता है.
 भगवान् का कहना है कि कर्म का लेप सबको लगता है, लेकिन मुझको नहीं लगता.
 दूसरी बात यह है कि लोग कर्म करते हैं तो उसका नतीजा चाहते हैं, उनका यह बन जाय, वह बिगड़ जाय.
 इस प्रकार की स्पृहा हो जाती है.
 लोग अनाज बोते हैं तो इसलिए बोते हैं कि वे एक मन बोवें और पचास मन पैदा हो.
 वे कहते हैं कि मैंन यह बगीचा लगाया है, यह मकान बनाया है.
 पहले राजा लोग कहा करते थे कि हमारे पास पच्चीस कोसकी भूमि है, पच्चीस महल है, पच्चीस राजधानियाँ हैं और हमारी प्रजा की संख्या लाखों में है.
 टिहरी वाले राजा बोलते थे कि हमने श्रीनगर, प्रतापनगर आदि नामों से बहुत नगर बसाये हैं.
 अब तो साधु संन्यासी भी कहते हैं कि हमारे पास पच्चीस तीस आश्रम हैं.
 एक महात्मा मुझे मिले, तो बोले, कि मेरे तो डेढ़ लाख चेले हैं ; आप क्या समझते हो?
 लेकिन भगवान् कहते हैं कि ‘ न मे कर्मफले स्पृहा ’- मैंने यह बनवाया, वह बनवाया, यह किया, वह किया आदि का कर्मलेप नहीं और कर्मफल की स्पृहा भी नहीं.
 पर भगवान् की यह बात कितनी विचित्र है कि यदि ऐसा तुम मुझे जानोगे तो तुम भी स्वयं वैसे ही हो जाओगे.
 जैसा मैं वैसे तुम.
 यदि भगवान् का मैं, जानने वाले का मैं न हो तो, उसमें भगवान् का अकर्तापन भगवान् का अभोक्तापन जानने भर से कहाँ से आयेगा?
 इसलिए यह तो बिल्कुल एकत्व का वर्णन है.
 परमात्मा के स्वरूप को ठीक-ठीक समझ लो वही आत्मा का स्वरूप है.
 कर्म बन्धन न परमात्मा में है और न तुममें है.
 यदि परमात् कर्म बन्धन से मुक्त है, तो आत्मा ही कर्म बन्धन से मुक्त ही है.
 क्योंकि दोनों दो नहीं है.
 यही इसका अभिप्राय है.
 भगवान् कहते हैं कि पहले के मुमुक्षुओं ने यह समझकर ही कर्म किया कि अन्ततोगत्वा कर्तृत्व और भोक्तृत्व से, कर्तापन और भोक्तापन से मुक्त होना ही है.
 इसलिए अर्जुन तुम भी कर्म करो.
 पहले से लोग जिस परमात्मा का पालन करते आये हैं, उस परम्परा के परित्याग का कोई कारण नहीं है.
 एक ने हमसे पूछा कि महाराज, हम सन्ध्या-वन्दन क्यों करें?
 मैंने उससे पूछा कि तुम्हारे पिताजी संध्या-वन्दन करते थे कि तुम नये सिरे से करने जा रहे हो?
 अगर नये सिरे से करने जा रहे हो, तुम्हारे पिताजी के जनेऊ नहीं था, वे संध्या-वन्दन नहीं करते, शूद्र थे, तो तुम्हारे करने का कोई सवाल ही नहीं उठता है.
 वे बोले कि नहीं महाराज, वे तो ब्राह्मण थे, जनेऊ पहनते थे, रोज सन्ध्या वन्दन करते थे.
 इस पर मैंने कहा कि तुम्हारे दादा संध्या वन्दन करते थे या नहीं?
 परदादा करते थे कि नहीं, वे भी करते थे.
 मैंने कहा कि, जब तुम्हारे बाप करते थे, दादा करते थे, परदादा करते थे, तब तुम यह कैसे पूछते हो कि मैं सन्ध्या वन्दन क्यों करूँ?
 यह क्यों नहीं पूछते हो, कि मैं संध्या वन्दन क्यों छोड़ूँ?
 तुम यह बताओ कि सन्ध्या वन्दन में ऐसा कौन सा दोष आ गया है कि अब तुम उसको छोड़ने जा रहे हों?
 अरे, क्या जनेऊ में कोई भार है? ;   यदि सन्ध्या वन्दन तुमने सबेरे उठकर कर लिया, सूर्य को हाथ जोड़ लिया तो तुम्हारा क्या बिगड़ गया?
 क्या तू इतना पतित हो गया है कि पाँच मिनट भी बिना फायदे का काम नहीं कर सकता?
 निष्काम कर्म भी नहीं कर सकता?
 मैं तो उम्मीद रखता हूँ कि तुम चौबीस घंटे निष्काम कर्म करोगे.
 लेकिन तुमने पाँच मिनट की सन्ध्या भी निष्काम भाव से नहीं होती!
 लोग निष्कामता की डौंडी पीटते हैं कि हम निष्काम हैं, निष्काम हैं.
 लेकिन यह नहीं समझते कि आठ वर्ष के बच्चे के जीवन में जो आठ वर्ष जोड़ दिया गया है, वह कितना लाभदायक है.
 तुम्हारी दृष्टि में भले ही इसका कुछ फल नहीं मिलेगा, कुछ फायदा नहीं होगा, स्वर्ग भी नहीं मिलेगा इससे, लेकिन आठ मिनट निष्काम कर्म तो कर लिया करो.
 इसकी आदत पड़ी रहेगी तो आगे चलकर ऐसे और भी अच्छे काम करोगे, निष्काम भाव से ; इसलिए भगवान् कहते हैं कि हमको अगर अपने अंतःकरण में से कुछ हटाना है और उसमें कुछ बढ़ाना है तो पूर्व मुमुक्षुओं की तरह, बाप-दादाओं की तरह कुछ न कुछ करना ही पड़ेगा.
 कर्म के सिवाय अंतःकरण की शुद्धि का और कोई मार्ग नहीं है.
 लेकिन इसका अर्थ यह नहीं है कि मैल छूट जाने पर भी साबुन को पोते रहेंगे.
 नहीं, साबुन को भी धो देना पड़ेगा.
 पर पहले मैल तो छूट जाय.
 कर्म क्या है, अकर्म क्या है- इस विषय में बड़े-बड़े कवि भी मोहित हैं.
 इसलिए जिस बारे में समझने में कठिनाई पड़ती हो, उसको समझा देना ही ठीक रहता है.
 जो बात साफ-साफ है, उसको समझाने की क्या जरूरत है?
 उसे समझाने की तकलीफ क्यों उठायी जाय?
 अरे आज इतनी गर्मी है, इतनी सर्दी है यह तो सब समझते हैं.
 तब उनके लिए बोलने की तकलीफ क्यों करना?
 लेकिन जिसको समझने में कठिनाई पड़ती है, उसको तो समझा देना ही ठीक है.
 बड़े-बड़े कवि भी अर्थात् क्रान्तदर्शी भी सच्चाई का वर्णन करते समय जरा नमक-मिर्च लगा देते हैं.
 सच्ची भक्ति में भी कविता और संगीत इन दोनों ने बाहरी रस डाल दिया.
 लोग अलंकार समझते हैं, रस समझते हैं.
 लेकिन पद का अर्थ नहीं समझते.
 भक्तिरस, कविता और ताल स्वर से आच्छादित हो गयी.
 नाचने का मजा आता है, गाने का मजा आता है, लेकिन भगवान् के प्रेम का मजा नहीं आता.
 ‘जनरंजन खंजन मंजन’- मं खंजन मंजन का मजा तो आता है, परंतु परमात्मा का आनन्द नहीं आता.
 यही हाल वेदान्त का भी है.
 यहाँ भी तर्क-युक्ति ने ऐसा सत्यानाश किया कि जो सीधी-सीधी बात थी, वह टेढ़ी हो गयी.
 शरीर अलग-अलग है लेकिन उनमें चेतन एक है.
 चेतन आकाश से भी सूक्ष्म होता है.
 आकाश को भी प्रकाशित करने वाला चेतन दो शरीरों में दो कैसे हो सकता है?
 शरीर के भेद से चेतन में भेद नहीं होता, लेकिन महाराज!
 युक्तिवादियों ने अवच्छेदकावच्छिन्न की ऐसी झड़ी लगायी, ऐसी प्रकारता निरूपित की कि एक ही चोट में समझी जाने वाली सीधी सादी बात भी दुरूह हो गयी और उस पर पर्दा पड़ गया.
 इसलिए तर्क-युक्ति का पर्दा हटा दो तथा स्वर, ताल औरगलेबाजी का आनन्द एक तरफ करदो, वह तो ऐसा ही है जैसा अपनी जीभ में से पानी निकाल-निकालकर अपना ही ओठ चाटना.
 लोग अपने ही गले में से स्वाद निकाल-निकालकर चाटते हैं ; लेकिन ईश्वर का स्वाद नहीं होता है.
 इसलिए बात को समझना चाहिए.
 भगवान् कहते हैं कि ‘तत्ते कर्म प्रवक्ष्यामि’ = कर्म प्रवक्ष्यामि, अकर्म प्रवक्ष्यामि.
 माने मैं तुम्हें कर्म और अकर्म दोनों बताता हूँ.
 उस कर्म-अकर्म का ज्ञान हो जाने पर, ‘ तत् ते अकर्म ब्रह्म प्रवक्ष्यामि’- तुम्हारे लिए उस अकर्म ब्रह्म का निरूपण करता हूँ अथवा ‘तत्ते कर्म जगत् प्रवक्ष्यामि’- तुम्हारे लिए उस कर्म का निरूपण करता हूँ जिसको सुनकर ‘अशुभात् संसारात् मोक्ष्य से’ अर्थात् इस अशुभ संसार से मुक्त हो जाओगे.
 इसलिए कर्म समझो, विकर्म समझो और अकर्म समझो.
 क्यों महाराज!
 यह समझने की क्या जरूरत है?
 बोले कि, ‘ गहना कर्मणो गतिः ’- कर्म की गति बड़ी गहन है.
 यह किस चाल से चल रहा है, इसे समझना बड़ा कठिन है.
 यह मत समझ लेना कि देह की चेष्टा का नाम कर्म है, चुपचाप बड़ा कठिन है.
 यह मत समझ लेना कि देह की चेष्टा का नाम कर्म है, चुपचाप बैठने का नाम अकर्म है और कर्तव्य के विपरीत आचरण का नाम विकर्म है.
 जीवन में जो अकर्मण्यता है, प्रतिषिद्ध कर्म हैं और विहित कर्म है, इनको ठीक-ठीक समझना चाहिए.
 भगवान् कहते हैं कि उल्टा देखो, प्रवृत्ति में निवृत्ति का रस लो और निवृत्ति में प्रवृत्ति का रस लो.
 मतलब यह है कि प्रवृत्ति में वैराग्य बना रहे और निवृत्ति में स्वाद-भंग न हो.
 ऐसा न हो कि हाय-हाय!
 हमारे पास तो कुछ है ही नहीं.
 दैन्य आ गया तो निवृत्ति चौपट हो गयी.
 यह समझो कि अरे!
 ये सब दुनिया के जितने लोग हैं, हमारे मुनीम हैं, खजांची है, चपरासी हैं.
 हम अपनी जेब में नोट लेकर नहीं चलते, मुनीमों की जेब में भर कर चलते हैं.
 यह तो मुनीमों की भूल है कि वे अपने को हमारा नहीं समझते हैं, कुद अपने को मालिक मान बैठते हैं.
 देखो! ;   जो जितने बड़े सेठ होते हैं, वे अपने पास कुछ लेकर नहीं चलते.
 या तो उनके ड्राइवर के पास रुपये रहते हैं या उनके मुनीम के पास रुपये रहते हैं.
 फिर अपने को खतरे मे क्यों डालना?
 ये बाबाजी लोग बड़े चालाक हैं.
 किसी से माँगते नहीं है.
 कुछ खरीदते नहीं है.
 उनकी जो चीज दूसरों के पास है, वही लेते हैं.
 कर्म होरहा है शरीर से.
 चल रहे हैं बादल, मालूम पड़ रहा है कि चंद्रमा चल रहा है.
 बादल तेजी से उड़ते हैं चंद्रमा के ऊपर से, तो मालूम पड़ता है कि चंद्रमा भागा जा रहा है.
 है न यह बेवकूफी, अरे चंद्रमा नहीं भागा जा रहा है, बादल भागे जा रहे हैं.
 ऐसे ही कर्म तो ऊपर-ऊपर से होते हैं ; लेकिन तुम तो बिलकुल स्थिर हो, अकर्म हो.
 बोले कि नहीं-नहीं, हम अकर्म तो तब होंगे, जब जरा सिद्धासन बाँधेंग, पीठ की रीढ़ सीधी करेंगे और छाती तानकर कहें कि यह उड्डीयान होरहा है.
 हम आपको सच-सच बताते हैं, शहरी लोग माफ करें हमको, हम लोग देहाती हैं.
 एक जगह हमने देखा कि लगभग दो सौ आदमी बैठे हैं.
 गुरुजी चौकी पर बैठे हैं और लोगों से भस्त्रि का करवा रहे हैं.
 भस्त्रि का प्राणयाम होता है, जिसमें धौंकनी चलाते हैं.
 उससे लोहार की धौंकनी की तरह आवाज भी होती है और साँस भी धौंकनी की तरह निकलती है.
 मैंने कहा कि भलेमानुष, अगर किसी को दमा होगा तो दूसरे को भी लग जायेगा, किसी को जुकाम हुआ होगा तो दूसरे को भी हो जायेगा.
 यह भस्रिका तो किसी एकान्त स्थान में बैठकर किया जाता है.
 यहाँ तो दो सौ आदमी एक साथ बैठकर भस्रिका कर रहे हैं.
 ऐसे तो यहाँ जितने संक्रामक रोग हैं, वे सब एक दूसरे के साथ मिलकर परस्पर संक्रान्त हो जायेंगे ; लेकिन आजकल लोगों की योगासन की नुमायश का शौक हो गया है.
 भीड़ के सामने सिद्धासन बाँधकर, पद्मासन लगाकर बैठ जाते हैं और पीठ की रीढ़ सीधी करके कहते हैं कि अब हम कोई कर्म नहीं कर रहे हैं.
 अरे, पाँव बाँधना भी कर्म है, पीठ की रीढ़ सीधी करना भी कर्म है और यदि तुम कर्तृत्वपूर्वक कर्म निवृत्त हुए हो तो वह भी कर्म है.
 केवल बाहरी कर्म छोड़ देने से कोई अकर्ता नहीं हो जाता.
 अकर्म में भी जहाँ कर्तृत्व है, वहाँ अकर्म है.
 कर्म करते हुए भी जहाँ कर्तृत्व नहीं है, वहाँ अकर्म है.
 इस बात को समझो ; असल में यहाँ अकर्तृत्व के ज्ञान से तात्पर्य है.
 कर्तृत्व निस्स्वभाव है.
 बौद्ध लोग कहते हैं कि कर्तापन निःस्वभाव है इसलिए शून्य है.
 सांख्य लोग कहते हैं कि कर्तृत्व प्रकृत का है, इसलिए हममें कर्तृत्व नहीं है, हम असंग हैं.
 वेदान्तियों का कहना है कि कर्तृत्व के भीतर जो साक्षी बैठा हुआ है, वह साक्षी वास्तव में अद्वितीय ब्रह्म है.
 इसलिए द्वैत प्रतिभास-मात्र है.
 उसमें कर्ता-कर्म और कर्मफल- ये सब बिना हुए ही मिथ्या भासित हो रहे हैं.
 केवल कर्तृत्व की निस्स्वभावता के ज्ञान से कोई अकर्ता नहीं हो सकता.
 अधिष्ठान ब्रह्म के रूप में अपने आत्मा को जानकर ही कर्तृत्व से मुक्त हुआ जा सकता है.
 साक्षी भी तब तक वस्तुतः कर्तृत्व से मुक्त नहीं है जब तक वह अपने को परिच्छिन्न साक्षी समझता है.
 यदि वह एक देह का साक्षी है, एक कर्ता का साक्षी है, तो वह भी कर्तृत्व से मुक्त नहीं है.
 वे सब साक्षीभाव धारण कर रहे हैं.
 अब भला बताओ, साक्षीभाव धारण करते हैं तो उसमें कर्तापन है कि नहीं?
 यदि कहो कि हम आज आध घण्टे तक साक्षी होकर बैठे रहें तो तुम्हारा आधा घण्टे का साक्षीपन बनावटी है.
 इसलिए अक्ल से काम लो.
 तुम्हें मनुष्य शरीर प्राप्त हुआ है.
 तुम अपने को सीओ मत किसी के साथ.
 बुद्धिमान होकर, युक्त होकर सारे कर्म करते हुए भी उनको कैंची से काट लो.
 तुम अद्वितीय ब्रह्म और सारे कर्म करते हुए भी अकर्ता रहो.
 ‘ कृत्स्नकर्मकृत्’- कृत्स्नानि कर्माणि कृन्तति इति.
 कृति कर्तने.
 जब हम बचपन में एक महात्मा के पास जाते थे तो, उन्होंने इस श्लोक पर बहुत ध्यान दिलाया था.
 बात यह है कि मूर्खलोग तो चाहे जिसको पंडित कह देते हैं.
 वे तो ‘पालागी पंडितजी’ बोलते ही रहते हैं.
 लेकिन मूर्खलोग जिसके पंडित कहते हैं, वह पंडित नहीं है.
 ज्ञानी लोग, विद्वान् लोग, जिसको पंडित कहते हैं, वह पंडित है.
 ‘ तमाहुः पंडितं बुधाः .
 ’ वह विद्वान् नहीं कहा जा सकता जो, ‘यत्र वैयाकरणाः तत्र वैदिकः.
 ’ वैयाकरणों की सभा में बोले कि मैं वेद का विद्वान हूँ ‘यत्र वैदिकाः तत्र वैयाकरणः.
 ’ जहाँ वेद के पंडित बैठे हों वहाँ बोले कि मैं व्याकरण का पंडित हूँ ; तथा ‘यत्र चोभयं तत्र नोभयम् ; ’ जहाँ वेद, व्याकरम दोनों के पंडित हों, वहाँ कहे कि दोनों में से किसी भी विषय का विद्वान् नहीं हूँ.
 विद्वान लोग जिसके वैदुष्य को स्वीकार करें, वही पंडित है.
 पंडित वह होता है, जिसकी बुद्धि में सदसद्-विवेकिनी पंडा उदय हो गयी है.
 यह विवेक बड़ा अद्भुत है, विलक्षण है.
 सत्-असत् का ज्ञान कराता है.
 सबलोग कहते हैं कि हम सद्-असद् का विवेक करें.
 लेकिन यदि असत् सूअर हो और सत् गाय हो और हम उनके पहचान जायँ, कि यह सूअर है और यह गाय है तो क्या यह सत्-असत् का विवेक हुआ?
 अरे, असत् तो उसको कहते हैं, जो होता ही नहीं.
 सत्-असत् के विवेक में द्वैत रहता ही नहीं है.
 फिर विवेक कहाँ से होगा?
 वह विवेक नहीं, अनुभव होगा.
 सच्ची पंडा कौन है?
 ब्रह्म विद्या है.
 वह जिसको प्राप्त हो गयी उसका नाम हो गया पंडित.
 और देखो, चिद्-अचिद् में द्वैत होता है.
 सामान्य दृष्टि से एक जड़ है, दूसरा चेतन है.
 लेकिन जड़ चूँकि चेतन के बिना मालूम ही नहीं पड़ता, इसलिए चेतनाश्रित है और जब आश्रय है चेतन और आश्रित है जड़ तो जड़ रूप आश्रित अपने अत्यन्ताभाव के अधिष्ठान चेतन में भास रहा है.
 इसलिए जड़ भी मिथ्या है, असत् है.
 अच्छा, आनन्द और दुख दो हैं न!
 हाँ, होते हैं.
 दुख कहाँ दिख रहा है?
 दुख अपने परम प्रेमास्पद आत्मा में ही दिख रहा है, लेकिन आत्मा तो दुख के अत्यन्ताभाव का अधिष्ठान है और वही दुख दिख रहा है.
 इसलिए दुख मिथ्या है.
 फिर असत् क्या है?
 असत् तो उसी को कहते हैं, जो नहीं है.
 उसका अत्यन्ताभाव अपने अधिष्ठान में ही दीख रहा है, इसलिए असत् भी नहीं है.
 तब पंडित का अर्थ क्या हुआ?
 यही हुआ कि ‘ ज्ञानाग्निदग्धकर्माणं तमाहुः पंडितं बुधाः ’- ज्ञानाग्नि के द्वारा कर्ता, कर्म, कर्मफल- ये तीनों जिसके जड़ में दिखायी पड़ते हैं वह प्रत्यक् चैतन्याभिन्न ब्रह्मज्ञान से जल चुका है जिसका, उसका नाम होता है पंडित.
 अब उस पंडित के जो समारम्भ हैं, उनको देखो, वह जो काम करता है, उनमें कोई काम संकल्प नहीं है, भोग संकल्प नहीं है.
 उसके द्वारा काम सब हो रहे हैं, लेकिन उसमें काम संकल्प नहीं है.
 क्योंकि ज्ञान की आग से उसके सब संकल्प जल गये हैं.
 उसमें यदि अनेक अतीत जन्मों के संचित कर्म हों तो वे भी जल गये हैं.
 लेकिन यदि इस जन्म के किये गये कर्म हों तो? ;   उनका पूर्वार्ध नष्ट हो गया, फिर उत्तरार्ध?
 अरे, उत्तरार्ध की तो सत्ता ही नहीं है, तो कहीं और असत् का संश्लेष होगा?
 अरे भाई, महात्मा का जीवन पाप पुण्य से नहीं चलता ; महात्मा का जीवन तो उसी की मौज से चलता है ; जैसे चिद्वस्तु, संविद्वस्तु प्रतीति मात्र तरंगायमान हो रही है, वैसे ही महात्मा का जीवन है ; न वह कर्म का कर्त है और न वह कर्म का फल है.
 वहाँ तो यह सब कुछ है ही नहीं है.
 इसलिए कर्मफल की आसक्ति छोड़ दो.
 कर्मासंग, फलासंग दोनों को अलग-अलग करके छोड़ दो.
 हम यहाँ कर्म पूरा ही करेंगे, लेकिन मर गये तो!
 अरे बाबा, यदि एक जीवन में, दो जीवन में, तीन जीवन में का पूरा नहीं हुआ तो चौथे जीवन में यह काम पूरा करेंगे.
 जो काम अंशुमान् से पूरा नहीं हुआ, उसको भगीरथ ने पूरा किया.
 इसलिए कर्म का फल पाना भी अपने हाथ में नहीं है.
 जो लोग जिद्द कर लेते हैं कि हम यह कर्म पूरा ही करेंगे, वे जानते नहीं हैं कि काल में क्या हो रहा है.
 इसलिए कर्मासंग भी छोड़ो और फलासंग छोड़ो.
 हम काल को भरते हैं, जब तक बोल सकते हैं, तब तक बोलते हैं, नहीं बोल सकेंगे तो नहीं बोलेंगे.
 हम तो जहाँ हैं, जैसे हैं, जब हैं, जो हैं, जिसमें हमें तृप्ति ही तृप्ति है; परमानन्द ही परमानन्द है.
 हम नित्य तृप्त हैं- यह नहीं किया, यह नहीं किया, हमारा यह रह गया, यह रह गया- इस प्रकार झूठ मूठ ही मौत को अपने गले लगा रहे हो!
 ऐसा सोचना प्रमाद है.
 ‘ नित्यतृप्तो निराश्रयः ’- निराश्रय का अर्थ है, हमारा कोई दूसरा आश्रय नहीं है.
 यदि तुम्हारा कोई दूसरा आश्रय है तो इस कल्पना के आश्रय भी तुम ही हो.
 ‘आश्रयन्निष्क्रान्तः’- जो कल्पनावच्छिन्न चैतन्य है, वही कल्पितावच्छिन्न चैतन्य भी है.
 ऐसे समझो कि हमने अपने मन में एक सूअर की कल्पना की.
 कल्पना हुई हमारे अंतःकरण में और कल्पित हुआ सूअर ; इसलिए कल्पनावच्छिन्न जो चैतन्य है, वही कल्पित की तरह अवच्छिन्न चैतन्य है कि नहीं?
 क्या सूअर में कोई नया चैतन्य पैदा हो गया?
 नहीं, इसलिए जो प्रपंच कल्पनावच्छिन्न चैतन्य है वही प्रपंचावच्छिन्न चैतन्य है.
 चैतन्य दो नहीं है!
 ‘ निराश्रयः ’- इसका अर्थ हुआ कि तुम किस के आश्रित नहीं हो, तुम स्वयं सबके आश्रय हो.
 ईश्वर भी तुम्हारी पूजा लेकर खुश होता है.
 जब तुम उनको कुछ फल-पुष्प-सुगन्ध देते हो तब तुमसे कुछ पाकर ईश्वर खुश होता है.
 इसलिए ईश्वर को खुशी देने वाले तुम हुए.
 तुमने ही अपना आनन्द ईश्वर को दिया.
 देखो, एक महात्मा ने कभी हमको बताया था कि गुरु को गुरु बनाने वाला कौन है?
 ये गुरुजी हमारे गुरु बनने लायक हैं कि नहीं- यह फैसला कौन करता है?
 इसका जज कौन है?
 जब यह मुकदमा अदालत में आया कि ईश्वर है या नहीं, तो एक पक्ष ने कहा ‘है’ और दूसरे पक्ष ने कहा कि ‘नहीं है’.
 फिर किसी ने फैसला किया कि ईश्वर है या नहीं?
 बोले कि वह तो मैंने ही किया कि ईश्वर है.
 ईश्वर तो वहाँ अभियुक्त होकर अभियोक्ता होकर, वादी-प्रतिवादी के रूप में, पूर्व-पक्ष. उत्तर-पक्ष के रूप में आया था.
 उसके निर्णायक महेश्वर तो तुम ही हो, इसलिए यही तुम्हारा स्वरूप है कि तुम ‘ नित्यतृप्तो निराश्रयः ’ हो.
 तृप्ति उधार नहीं ली जाती और जगत्, अंतःकरण, माया, प्रकृति , ईश्वर ये सब हमारे आश्रय नहीं है- हम स्वयं सबके आश्रय हैं.
 अब देखो ‘ कर्मण्यभिप्रवृत्तोऽपि ’- कर्मी लोग तो बड़े मजे से इसका अर्थ करते हैं कि कर्म करते रहो.
 चारों ओर कर्म, दाहिने के कर्म, बाँये कर्म, सामने कर्म, पीछे कर्म, ऊपर कर्म, नीचे कर्म- ‘अभिप्रवृत्तः’ का यही अर्थ होता है न!
 लेकिन भाई, जब सब कुछ करते हुए भी तुम कुछ नहीं करते हो तो इसका अर्थ क्या है, यही है न कि तुम्हारा स्वरूप अकर्ता है.
 तुम प्रतीयमान कर्म से कर्मवान नहीं होते- यह तो सीधा अर्त है और यदि उसके भीतर घुसें तो यह अर्थ होगा कि ‘ अभिप्रवृत्तोऽपि नैव किंचित् करोति किं पुनः अन्-अभिप्रवृत्तः.
 ’ यहाँ संन्यासी की महिमा हो गयी कि नहीं हो गयी?
 यदि कर्म करता हो तो तब भी कुछ नहीं करता और यदि कर्म न करता हो तब तो कहना ही क्या है!
 यहाँ ‘अपि’ शब्द का भी संन्यासी की महिमा प्रकट कर रहा है, कि कर्मयोग की महिमा प्रकट कर रहा है.
 असल में संसारी लोगों का वैराग्य जहाँ पूर्ण नहीं होता, वहाँ उनको कुछ न कुछ ‘काशकुशावलम्बन’ चाहिए अथवा यों कहो कि जैसे कुएँ में गिरते हुए के लिए तिनके का सहारा काफी होता है, वैसे कोई न कोई सहारा चाहिए.
 अरे भाई जब अपने स्वरूप में कर्तृत्व नहीं है, कर्म नही है, कर्मफल नही है, भोक्तृत्व नहीं, द्वैत नहीं है, तब कर्म करने में क्या हानि नहीं है!
 वहाँ तो कर्म करना मालूम पड़ता है, वह प्रतीति मात्र है, इसलिए हानि नहीं है.
 परंतु यदि कर्तृत्व प्रतीत भी न होता हो तो उससे कुछ बिगड़ नहीं गया, बल्कि और बन गया, और बढ़िया हो गया, चार चाँद लग गये!
 इस श्लोक में किसका वर्णन है, यह आपलोग देख लो, निष्कामाचार्यों को इस पर ज्यादा ध्यान देना चाहिए.
 आजकल लोग बण्डल के बण्डल नोट बिछाकर उसके ऊपर खूब बढ़िया गद्दा बिछाकर और तकिया लगाकर आराम में सोते हैं और बोलते हैं कि हम तो निष्काम भाव से पड़े हुए हैं.
 बुरा मत मानना और ‘त्यक्तसर्वपरिग्रहः’ पर जरा ध्यान देना.
 उसका अर्थ है सारे परिग्रहों का त्याग.
 इसका यह मतलब नहीं है कि उसका परिग्रह बाहरी है, भीतर से नहीं है.
 निराशी- मानी उसके मन में आशा नहीं है, अभिलाषा नहीं है और यतचित्तात्मा है अर्थात् उसके मन में चांचल्य नहीं है.
 कभी-कभी बिना कामना के भी चंचलता होती है, मनोराज्य होता है, और वह मनोराज्य बेमतलब होता है, आदतन होता है.
 लेकिन आदतन मनोराज्य नहीं है तो क्या, इतना काफी है?
 बोले कि नहीं, ‘ त्यक्तसर्वपरिग्रहः ’ बाहर का परिग्रह नहीं होना चाहिए, भीतर कामना नहीं होनी चाहिए और मनोराज्य भी नहीं होना चाहिए.
 अब कहते हैं कि ‘शारीरं केवलं कर्म कुर्वन्नाप्नोति किल्विषम् .
 ’ यहाँ ‘शारीरं केवलं कर्म’ का अर्थ है कि शरीर से होने वाले काम.
 हम शौच भी कर आते हैं और चेष्टा भी कर लेते हैं.
 शरीर-निर्वाहक कर्म अथवा शरीर-निर्वृत्य कर्म होते रहते हैं.
 किन्तु ‘ नाप्नोति किल्विषम् ’- इनसे अविद्या और अविद्याजन्य कार्य नहीं चिपकते हैं.
 देखो,क गीता का कृष्ण बड़ा चालाक है.
 कृष्ण जैसा बुद्धिमान तो शायद ही इस दुनिया में कोई हुआ हो.
 एक ओर बोलता है कि करो और दूसरी ओर बोलता है कि अरे भाई, न करने वाले संन्यासी लोग बहुत बढ़िया हैं.
 लेकिन हम तुम्हें ऐसी अक्ल बताते हैं, कर्म करो तब भी कोई नुकसान नहीं है.
 यहाँ जो ‘ कृत्वापि न निबध्यते’ है, इसमें भी ‘अपि’ है.
 इसका अर्थ है कि करके भी बन्धन नहीं होता.
 असल में कर्म छोटी चीज में चिपकते हैं, वासनावान् में चिपकते हैं और फलेच्छुक में चिपकते हैं.
 किन्तु जहाँ कर्तृत्व-भोक्तृत्व न हो, संसारित्व, परिच्छन्नत्व की भ्रान्ति न हो, वहाँ कर्म क्या करेंगे!
 ‘ निराशीर्यतचित्तात्मा ’- इसका अर्थ अभिलाषा मत करो.
 आशीः शब्द का अर्थ अभिलाषा ही है.
 चाहो मत, व्यर्थ का मनोराज्य मत करो, परिग्रह मत रखो और फिर ‘शारीरं केवलं कर्म कुर्वन्’- केवल शरीर धारणानुकूल जितना आवश्यक व्यवहार है उतना करते जाओ.
 परिग्रह में पाप आता है, मनोराज्य कहीं न कहीं आविष्ट कर देता है और अभिलाषा अभिलषणीय के पास पहुँचा देती है.
 इसलिए काम उतना ही करना चाहिए, जितना शरीर के लिए आवश्यक हो.
 इसमें पाप-ताप की कोई संभावना नहीं रहती है.
 तो ‘यदृच्छालाभसंतुष्टो द्वन्द्वातीतो विमस्तरः ’- इसका अर्थ है कि अपने आप बिना मांगे जो आजाय, मिल जाय, वह पर्याप्त है.
 भक्ति के प्रसंग में जब यही यदृच्छा शब्द आता है, तब उसका अर्थ होता है- भगवद्-इच्छा.
 माने भगवान् ने जो भेजा है, वह आ गया.
 परंतु तत्व ज्ञान के प्रसंग में जब यह शब्द आता है तो उसका अर्थ होता है कि भगवान् कार्योपाधि नहीं है, अंतःकरण नहीं है.
 अंतःकरण तो कार्य है, वहाँ तो माया ही माया है.
 तत्व ज्ञान की विधा में भगवान् कोई इच्छावाले नहीं है कि वे सोच सोचकर एक-एक आदमी के लिए इच्छा करते रहें.
 अतः यदृच्छा शब्द का अर्थ है कि बिना माँगे, बिना सोचे, बिना किये जो आ गया, उसी में संतुष्ट रहो.
 संतुष्टि अपने भीतर से निकलती है.
 आत्मोल्लास का नाम संतुष्टि है.
 वह कहीं बाहर से नहीं आती.
 जैसे गर्मी आती है, सर्दी आती है, सुख आता है, दुख आता है, कभी भीड़ आती है और कभी एकान्त, वैसे संतुष्टि नहीं आती.
 ये तो द्वंद्व हैं, आते-जाते रहते हैं.
 अमुक साधु को बड़ी बढ़िया-बढ़िया भिक्षा मिलती है ; उसके पास बहुत चेले आते हैं.
 इसके लिए मात्सर्य करने की आवश्यकता नहीं है.
 हम जो हैं, जहाँ हैं, जैसे हैं, परमानन्द में मग्न हैं.
 यह देखने की जरूरत नहीं है कि हमारे आगे कौन चलता है.
 जहाँ यह भाव मन में आया कि यह तो हमसे आगे बढ़ रहा है, वहाँ मत्सर आ गया.
 कई ड्राईवर ऐसे होते हैं जो आगे बढ़ जाने वाले ड्राइवर के लिए कहते हैं कि अच्छा, यह हमें पीछे छोड़कर अपनी मोटर आगे ले गया.
 यह कहकर वे अपनी मोटर से धूल पानी उड़ेल देते हैं, आगे जाने वाली मोटर पर, ऐसा नहीं करना चाहिए.
 इसमें मात्सर्य है.
 और जो आगे चला गया, उसे आगे जाने दो.
 तुम अपनी गाड़ी ठीक चलाओ.
 हम जहाँ हैं, वहाँ परब्रह्म परमात्मा अपने स्वरूप से ही प्राप्त है.
 आगे वाली को कुछ ज्यादा मिल गया और पीछे वाले को कुछ कम मिलेगा, ऐसा कुछ नहीं है.
 अरे, जो आगे है, वह ड्राइवर है, जो पीचे है, वह गार्ड है और दोनों के हाथ में रेलगाड़ी है ; इसलिए मौज से यात्रा करो.
 ‘समः सिद्धावसिद्धौ च ’- सिद्धि मिल गयी तो भी ठीक और असिद्धि मिल गयी तो भी ठीक.
 क्योंकि जहाँ कुछ लक्ष्य ही नहीं है, कामना नहीं है, वहाँ फल का अर्थ कुछ नहीं रहता, वह निरर्थक हो जाता है.
 ‘ कृत्वापि न निबध्यते’- आदमी कर्म करके ही अपने को बाँधता है.
 ‘निबध्यते’ का प्रयोग कर्मकर्ता के लिए है.
 हम यह कहेंगे तो यह पायेंगे- इस प्रकार पाने की जो इच्छा है, वह चारों ओर लिपटकर बाँध देती है.
 इसलिए काम करते जाओ, लेकिन कुछ चाहो मत.
 मार ले गोली बाबा, हम तो अपने रास्ते में चलते हैं.
 इस तरह दोनों हाथ ऊपर उठाकर चलो; चलते रहो, फिर कहीं नहीं फँसोगे.
 ‘ गतसंगस्य ’ का अर्थ है कि फल में आसक्ति मत रखो और ‘ गतसंगस्य मुक्तस्य ’ का मतलब है कि नहीं भी आसक्ति नही है तथा धर्माधर्मादि के बन्धन से निर्मुक्त है.
 यह आप निश्चित रूप से समझो को जहाँ अभिमान है, वहीं धर्म और अधर्म है.
 मैं ब्राह्मण हूँ- ऐसा मानते ही ब्राह्मणोचित कर्म करोगे तब तो ठीक है और ब्राह्मणोचित कर्तव्य अगर छोड़ गये तो बन्धन में पड़ जाओगे.
 जैसे पुलिस सिपाही के रूप में भर्ती हो जाने पर ड्यूटी लग जाती है.
 यदि ट्रैफिक पुलिस के रूप में ड्यूटी लगी तो चौराहे पर खड़े होकर हाथ दिखाना पड़ेगा, कि इधर से जाओ, उधर से न जाओ और नहीं दिखाओगे तो डिसमिस हो जाओगे.
 किन्तु यदि पुलिस में भर्ती नहीं हुए तो चौराहे पर खड़े होकर हाथ दिखाने की ड्यूटी नहीं रहेगी.
 ड्यूटी तब बनती है जब पहले अभिमान धारण किया जाता है.
 ‘मुक्तस्य’ का अर्थ है- कोई अभिमान अपने में धारण ही मत करो.
 न हिंदू बनो, न मुसलमान, फकीर बन जाओ, बेमजहब, बेख्वाहिश, बेपरवाह!
 आखिर मन कहाँ अवस्थित रहे?
 मन इसमें अवस्थित रहे कि मैं ज्ञान स्वरूप हूँ, मैं धर्मी नहीं हूँ.
 जैसे हाथ में दंड धारण करने पर दंडी हो जाते हैं, वैसे ही ज्ञान को वृत्ति में डालकर स्वयं वृत्तिमान् मत बनिये.
 मैं ज्ञान वृत्तिवाला हूँ- इसका अभिमान मत कीजिए.
 ज्ञानावस्थित होकर कर्म कीजिए.
 ‘ यज्ञायाचरतः कर्म’- इसका अर्थ है कि कर्म कीजिए, परंतु जैसे सूर्य करता है; चंद्रमा करता है, अग्नि करता है, वायु करता है, वैसे ही कर्म कीजिए और यज्ञ के लिए कीजिये.
 ‘ यज्ञाय विष्णवे.
 ’ संपूर्ण विश्व ब्रह्माण्ड को आवेष्टित करके जो है- वह विष्णु है.
 ‘ वेवेष्टि विश्वम् इति विष्णुः.
 ’ संपूर्ण विश्व ब्रह्माण्ड में व्याप्त होकर भी जो बड़ा है, कोटि-कोटि ब्रह्माण्ड जिसके एक-एक रोम-कूप में समाये हुए हैं; उसको दृष्टि में रखकर कर्म करो, केवल घरवालों के लिए नहीं.
 निष्काम कर्म का स्वरूप यह है कि वह सबके लिए होता है केवल अपने लिए नहीं, बेटे के लिए नहीं, बहू के लिए नहीं, परिवार के लिए, रिश्तेदार-नातेदार के लिए नहीं ; उसी को कहते हैं ‘यज्ञायाचरतः कर्म.
 ’ अब जब कर्म ढूँढ़ने लगता है कि हम अपना फल लेकर कहाँ जायँ?
 इधर कर्ता ने तो उसको ढकेल दिया विष्णु की ओर और विष्णु ढूँढ़ने पर मिल नहीं.
 वे इतने भारी हैं, इतने बड़े हैं कि ढूँढ़ने पर उनका कहीं अता-पता नहीं चलता.
 तब कर्म कहाँ जाय?
 कर्ता ने तो उसको अपनी ओर से फेंक दिया है, किंतु जिसकी ओर फेंका है, वे कर्म की पकड़ में आते नहीं.
 फिर क्या हो?
 ‘समग्रं प्रविलीयते.
 ’ एक गिलास पानी यदि सारे आकाश में फेंक दोगे तो पानी का कहीं पता चलेगा!
 वह तो खत्म हो जायेगा, लेकिन यदि एक गिलास पानी छोटी सी कटोरी में डालोगे तो कटोरी भर जायेगी और बाकी बानी बाहर विखर जायेगा.
 इसी तरह यह जो कर्म है, इसको पकड़कर रखोगे तो यह तुम्हें बाँध लेगा और यदि इसको उड़ा दोगे तो यह तुम्हें छूयेगा नहीं.
 यह सामान्य व्याख्या है यज्ञ की.
 अब सबसे बढ़िया यज्ञ क्या है?
 उसका वर्णन करते हुए भगवान् कहते हैं-
 यदि कहो कि हम जो करेंगे उससे फल की उत्पत्ति कैसे नहीं होगी और उसका समग्र प्रविलापन कैसे हो जायेगा?
 तो इसका उत्तर है, सब कुछ ब्रह्मार्पण कर देने से ऐसा हो जायेगा.
 देखो स्रुवा भी ब्रह्म है, हवि बी ब्रह्म है, अग्नि भी ब्रह्म है, हवन करने वाला पुरोहित- यजमान भी ब्रह्म है.
 उसके रूप में ‘ब्रह्माणि ब्रह्म जृम्भते’- ब्रह्म में ब्रह्म जम्भाई ले रहा है.
 ब्रह्म में ब्रह्म मुस्करा रहा है, ब्रह्म ही बोलता है, ब्रह्म ही सुनता है, शब्द भी ब्रह्म ही है.
 अर्पण भिन्न प्रतीत होता है, हविष्य भिन्न प्रतीत होता है, अग्नि भिन्न प्रतीत होता है, उसका गन्तव्य उद्देश्य देवता भिन्न प्रतीत होते हैं और हवन कर्म भिन्न प्रतीत होता है, परंतु है सब ब्रह्म.
 यह समाधि है- ‘ ब्रह्मकर्म समाधिना ’.
 एक ही ब्रह्म में सबका आधान हो गया.
 बड़ी पतीली में सब छोटी पतीलियाँ समा जाती हैं.
 घड़े तो हजार थे लेकिन वे सब माटी में मिल गये.
 सबसे बड़ा यज्ञ यही है कि ब्रह्म दृष्टि प्रज्वलित रहे.
 ‘ब्रह्मातिरिक्तं किमपि नास्ति’- ब्रह्मातिरिक्त कुछ भी नहीं है ; इस दृष्टि का जाग्रत् रहना ही सबसे बड़ा यज्ञ हैं-
 यह ब्रह्म- यज्ञ है यह तेरहवाँ यज्ञ है.
 इसके अलावा बारह यज्ञ और हैं दैव यज्ञ, सूर्योदेश्यक यज्ञ, वायुद्देश्यक यज्ञ आदि.
 यह देखो, यज्ञ में आ रहे हैं सूर्य देवता, आ रहे हैं चंद्र देवता.
 देवात माने- इन्द्रियोद्देश्यक यज्ञ भी होता है.
 ये सब देवता हमारी इन्द्रियों में बैठे हैं.
 हम जो-जो देखते हैं, जो-जो सुनते हैं, जो-जो खाते हैं, जो-जो पीते हैं- यह सब यज्ञ हैं.
 ‘जहँ-जहँ चलो सोई परिक्रमा, जो-जो करौ सो पूजा.
 ’ यह यज्ञ सब लोग नहीं करते.
 पहले में वस्तुस्थिति हैं, दूसरे में भावना है और योगी लोग इस भावना के द्वारा उपासना करते हैं.
 इसमें सावधान बना रहना पड़ता है कि हर समय वृत्ति बनी रहे.
 पहले यज्ञ का अर्थ है- कारण में कार्य मात्र का लय कर देना-ब्रह्माग्नि कारण है और बाकी सब कार्य है.
 यज्ञ से यज्ञ को ब्रह्माग्नि में हवन करते हैं.
 दैव शब्द का अर्थ भगवान् भी है.
 सबके कारण हैं भगवान् ; इसलिए सब कुछ भगवान् के लिए करना यज्ञ है.
 प्रत्येक इन्द्रिय में संयम भिन्न-भिन्न होता है.
 ’- हम जो आँख से देखते हैं, वह ब्रह्म है.
 जो कान से सुनते हैं, वह ब्रह्म है.
 ऐसा संयम रको कि सर्वत्र ब्रह्म ही ब्रह्म की अनुभूति हो.
 असल में विषय बाहर से नहीं आते, ये सब मन में भरे हुए हैं और आँख से बाहर दीखते हैं और कान से बाहर सुनायी पड़ते हैं.
 जितने भी विषय हैं, ये सब ऐन्द्रियिक हैं.
 नैयायिक भी मानते हैं कि पंचभूत के गुण हैं- विषय और वे इन्द्रियों से दिखायी पड़ते हैं.
 सांख्यों के मत में इन्द्रियाँ हैं कारण, जो सूक्ष्म होने के कारण तन्मात्र से बनती हैं.
 इन्द्रियों और उनके स्थूल कार्य से ही इन विषयों का अनुभव होता है.
 ‘अन्तरा विज्ञानमनसी’ (ब्रह्मसूत्र 2.3.15)- अधिकरण में यह विचार किया गया है कि पंचभूतों से विषय पैदा होकर इन्द्रियों में आते हैं या इन्द्रियों से विषय पैदा होकर पंचभूतों में जाते हैं.
 गंध, रस, रूप, स्पर्श, शब्द- ये विषयों से पैदा होकर इन्द्रियों में आते हैं या इन्द्रियों से पैदा होकर विषयों में जाते हैं?
 बोले कि- यह विषय अनिर्वचनीय ही है; इसके झगड़े में कभी मत पड़ना.
 यह जो कार्य-कारण भाव है वह अदृश्य ही है.
 इसलिए भगवान् कहते हैं कि आओ इन्द्रियों का संयम कर लो.
 फिर सारे विषयों का होम हो जायेगा इन्द्रियों में.
 यदि तुम कहो कि हम दोपहर को पापड़ खा रहे थे और उसमें स्वाद आ रहा था ; तो यह क्या हुआ?
 यह हुआ कि ‘जिह्वावच्छिन्न चैतन्य’ ‘पापड़ावच्छिन्न चैतन्य’ से एक हो गया.
 असल में ‘ संयमाग्निषु जुह्वति’ का अर्थ यह है कि पापड़ावच्छिन्न चैतन्य और रसनावच्छिन्न चैतन्य दो नहीं है.
 पापड़ और जिह्वा को एक कर लो और चैतन्य तो पहले ही है.
 बस, होम हो गया.
 होम ऐसे ही होता है.
 पापड़ और जीभ एक हैं भौतिक दृष्टि से भी बिल्कुल एक हैं और उभयावच्छिन्न चैतन्य है, वह विवेक दृष्टि से एक है.
 अब क्या हुआ कि पापड़ और जीभ दोनों को अधिष्ठान चैतन्य में हवन कर दो.
 बस, ‘संयमाग्निषु जुह्वति ’ हो गया.
 अब संयम की आग में न ये श्रोत्रादि इन्द्रियाँ हैं और न इनके विषय हैं.
 संयम की दृष्टि से देखो तो एकत्व में ओर संयम-अग्नि में, माने कारणाग्नि में इनका हवन हो रहा है.
 अरे यह और भी विचित्र है! ;   आप यह मत समझना कि जब तक पंडित न आये और आग, घी न मिले तब तक होम नहीं होता है.
 वह सब तो माडल हैं, होम के नमूने हैं.
 होम तो असल में यहाँ होता है.
 संन्यासी लोग होम करते हैं कि हम वाह्यग्नि में हवन नहीं करते, जठराग्नि में हवन करते हैं.
 हमें तो बचपन में ही हमारे बाबा ने भोजन के समय पंचाहुति देने की विधि बतायी थी.
 ‘प्राणाय स्वाहा, अपानाय स्वाहा, व्यानाय स्वाहा, समानाय स्वाहा, उदानाय स्वाहा.
 लो, हो गया हवन!’ हम लोग जो खाते-पीते हैं, उसको हम अपने में नहीं डोलते हैं.
 तब कहाँ डालते हैं?
 इन्द्रियों की जो अग्नि प्रज्वलित हो रही है, इसमें विषयों का होम कर रहे हैं.
 ‘ गुणा गुणेषु वर्तन्ते.
 ’ [1] इन्द्रियाँ विषयों को खा रही हैं, हम न खाने वाले हैं और न खाये जाने वाले हैं.
 इस होम के लिए चंदा-वन्दा की ; जरूरत नहीं पड़ती.
 इस यज्ञ के लिए मंत्रों को बोलने में कुछ गलती हो जाय तो कुछ अपराध नहीं लगता.
 अगर ब्राह्मण न मिले तो उसकी कोई जरूरत ही नहीं है.
 जाने दो उसे.
 मंत्र अशुद्ध हो ब्राह्मण और सामग्री न मिले तब भी कोई बात नहीं ; हमारे झोले में जो सामग्री आ गयी, वही यज्ञीय वस्तु है.
 अग्नि और ब्राह्मण तो हमारे भीतर ही हैं.
 देखो, शरीर में जो प्राण वायु है, वह आत्मिक है.
 यह शरीर में रहकर अपना काम करता है- उदानन करता है, व्यदानन करता है, अपानन करता है समानन और प्राणन करता है.
 यही इसका कर्म और इन्द्रियाँ अपना-अपना काम करती हैं.
 इन सबको कहाँ ले जाना है- इस प्रश्न का उत्तर देते हुए भगवान् कहते हैं कि ‘ आत्मसंय- योगान्गौ.
 ’ जैसे घी डालकर अग्नि को प्रज्वलित करते हैं, वैसे ही तत्वज्ञान से ज्ञानाग्नि को प्रदीप्त कर लीजिए.
 उसमें बाहर कीकोई वस्तु नहीं डालनी.
 शरीर के भीतर जो इन्द्रिय कर्म और प्राण कर्म हो रहे हैं, उन सब कर्मों को उसमें हवन कर देना है.
 हवन का अर्थ होता है- स्वाहा.
 जैसे अग्नि में घी का स्वाहा होता है, वैसे ही संपूर्ण दृश्य-प्रपंच का आत्माग्नि में स्वाहा होता है.
 इसी का नाम है यज्ञ .
 यज्ञ में जलने वाली जो चीजें हैं, इनका नाम द्रव्य है.
 द्रव्य माने जो द्रवित हो जाय, कार्य कारण में लीन हो जाय.
 बर्फ पिघल गया तो बर्फ का यज्ञ हो गया.
 क्या यज्ञ हुआ?
 यह यज्ञ हुआ कि वह पानी में मिल गया.
 यही उसका यज्ञ है.
 कंगन गल गया तो कंगन का होम हो गया.
 कहाँ होम हुआ?
 सोने में होम हो गया.
 घड़े का मिट्टी में होम हो गया.
 इस तरह विभूति का योग में लीन हो जाना होम है.
 आभूषण विभूति है और सोना योग है.
 बर्फ विभूति है और पानी योग है.
 हमलोगों का जो शरीरहै वह विभूति है और पञ्चभूत योग है.
 कार्य का कारण में लय चिन्तन ही वास्तव में यज्ञ है.
 कोई द्रव्य का यज्ञ करते हैं और कोई तपस्या से यज्ञ करते हैं.
 दानादि द्वारा यज्ञ संपादन करना द्रव्य यज्ञ हो गया और तपस्या का यज्ञ संपादन करना तप यज्ञ हो गया.
 और हम खायेंगे यह भी यज्ञ हो गया.
 भगवान् ने कहा है कि दो तरह के यज्ञ होते हैं.
 उसमें जो द्रव्य यज्ञ होता है, उसको भगवान् खाते हैं क्योंकि वह तत् पदार्थ प्रधान यज्ञ होता है.
 और जो तप यज्ञ होता है, वह आत्म प्रधान यज्ञ होता है.
 आत्मा के रूप में भी वही और परमात्मा के रूप में भी वही.
 यज्ञ के भोक्ता हैं ; भगवान्.
 कैसे यज्ञ के?
 एक सबको खिला दिया तो यज्ञ हो गया और दूसरा स्वयं नहीं खाया तो यज्ञ हो गया.
 भगवान् दोनों से प्रसन्न होंगे.
 दूसरे को खिलाकर खुद नहीं खाना भी यज्ञ और भीतर जो भगवान् ही बैठे हैं उनको खिलाना भी यज्ञ है.
 हम अपने मुँह में जो ग्रास दे रहे हैं, यह भी यज्ञ हैहमारा.
 हात से रोटी-दाल उठाना स्रुवा है और हम जो उसे मुँह में डाल रहे हैं वहाँ भगवान् ही तो बैठे हैं.
 यह मत समझो कि हम कौर को अपने मुँह में डाल रहे हैं, यह देखो कि हमारे भीतर जो नन्हें से बालगोपाल अथवा बालक राम बैठे हैं उनको खिला रहे हैं.
 भगवान् हमसे छोटे हैं, यह हमने नाप कर देखा है ; जब वे हमारे कलेजे की छोटी सी जगह में अँट जाते हैं, ‘अंगुष्ठमात्रः पुरुषः’ और हमारी जीभी की नोंक पर नाचते हैं ; ‘जीह जसोमति हरि हलधर से’ ; तब वे हमसे छोटे नहीं तो और क्या हैं!
 लेकिन जो भगवान् बाहर होते हैं वे जरूर बड़े होते हैं.
 तो द्रव्य से यज्ञ करना, तप से यज्ञ करना.
 योग से माने अभ्यास से यज्ञ करना और स्वाध्याय से भी यज्ञ करना- ‘ स्वाध्यायज्ञानयज्ञाश्च .
 ’ ऐसा नही कि वस्तु से ही यज्ञ होता है.
 जब जिह्वा से स्रुवा पर ‘ गणानां त्वां गणपतिथ्यंहवामहे’- यह आहुति रखकर विश्वान्तर्यामी भगवान् के लिए समर्पित करते हैं तब वह स्वाध्याय यज्ञ हो जाता है.
 यदि कहो कि क्या ‘अग्निमीळे पुरोहितं’ के साथ-साथ कुछ द्रव्य-शाकल्य भी चाहिए?
 नहीं, हम जो स्वाध्याय कर रहे हैं, उसी के द्वारा यज्ञ संपन्न हो जायेगा.
 और ‘ ज्ञानयज्ञाश्च ’ यदि प्रदीप्त ज्ञान-सत्ता का कारण है तो सत्ता का उसमें हवन करना पड़ेगा.
 क्योंकि एक चिन्मात्र वस्तु की सर्वकारण-कारण है.
 यह यज्ञ कौन लोग करते हैं?
 ऐरे गैरों नत्थू खैरों के करने का यह यज्ञ नहीं है.
 जो यति हैं, प्रयत्नशील हैं और ईमानदार हैं- वे ही इसे करते हैं.
 संशितव्रताः संशित शब्द का अर्थ है, शान धराया हुआ.
 ऐसा व्रत जिनका है, वे हैं संशित व्रत.
 पहले तालव्य शकार हो फिर तालव्य शकार होता है तो वह होता है संशित ; संशित व्रत माने उज्ज्वल व्रत, ‘ संशितव्रताः ’ माने उज्ज्वलव्रताः, ‘निर्मलीकृतव्रताः’.
 संशित व्रत का अर्थ प्रशस्त व्रत नहीं है, उज्ज्वल व्रत; इसका अर्थ है.
 जिनका व्रत बड़ा चमकदार है, वासना आदि की कोई मैल नहीं लगी हुई है, वे यतिलोग यह यज्ञ करते हैं.
 जैसा पहले कहा जा चुका है, यह बारह है और ‘ब्रह्मार्पणं ब्रह्महविः ’ यह तेरहवाँ यज्ञ है.
 कोई रेचक करते हैं, कोई पूरक करते हैं और कोई पूरक रेचक दोनों का अवरोध करके बाह्य कुम्भक अथवा अंतःकुम्भक करते हैं.
 योगदर्शन में इन चार प्रकार के प्राणायामों का ही वर्णन है.
 और सब जो कसरत करते हैं वे बाद के ग्रंथों में हैं.
 मैंने ‘हठयोग-प्रदीपिका’ पढ़ी है, ‘वृहद्योगी याज्ञवल्क्य’ पढ़ा है, ‘हठयोग-संहिता’ पढ़ी है.
 लेकिन पतंजलि ने केवल चार प्रकार के ही प्राणायाम बताये हैं- पूरक, रेचक, कुम्भक; उन्होंने कुम्भक के दो भेद कर दिये हैं- अंतःकुम्भक और बाह्य कुम्भक
 आपने प्राणापानी की गति को बाहर रोक दिया तो बाह्य कुम्भक हो गया और भीतर रोक दिया तो अंतःकुम्भक हो गया.
 उनको बार निकालने लगे तो रेचक हो गया और इकट्ठा करने लगे तो पूरक हो गया ; इन प्राणायामों को सुन-सुनाकर नहीं करना चाहिए.
 जिनको किसी विश्वविद्यालय से डिग्री मिल तो उनके कहन से भी नहीं करना चाहिए.
 आजकल तो योगीराज की डिग्री अभी किसी यूनिवर्सिटी से नहीं मिलती है, जो मूर्ख चेले होते हैं और योग के बारे में कुछ नहीं जानते हैं, वे इकट्ठे होकर या संस्था बनाकर उन्हें योगिराज का खिताब दे देते हैं.
 कई संस्थाएँ तो ऐसी हैं जो रुपये लेकर बड़े-बड़े सुनहले अक्षरों में छपी हुई, धर्मधुरन्धर; धर्मधुरीण, धर्मालंकार आदि की उपाधियाँ प्रदान करती हैं.
 आप हजार पाँच सौ रुपये दे दो, इन्हें, ये आपको कोई भी उपाधि दिला देंगे.
 लेकिन ये जो डिग्री वाले योगिराज होते हैं, उनकी बात आप मत मानना, क्योंकि-
 इसलिए देखा-देखी योग नहीं करना चाहिए.
 बल्कि जो योग के ठीक जानकार हैं उनसे सीखकर योग करना चाहिए ; किताब में पढ़ा हुआ योग हानि पहुँचा सकता है, लाभ नहीं पहुँचा सकता.
 यदि कोई योग सिखाने लगे तो उससे यह मत कहना कि हाँ, मैं अब समझ गया.
 बल्कि उससे यह कहना कि आप करके दिखा दीजिए.
 योग का अनुकरण होता है.
 योग की शिक्षा नहीं होती है.
 भगवान् ने कहा है कि ‘ अपरे नियताहाराः ’- माने दूसरे लोग आहार को निश्चित करके यज्ञ करते हैं.
 नियत आहार; खानपान का संयम भी यज्ञ में बड़ा आवश्यक है.
 आजकल तो राजनीतिक क्षेत्रों की तरह आध्यात्मिक और योग के क्षेत्र में भी नारेबाजी चल रही है.
 लेकिन नारेजाबी के चक्कर में नहीं आना चाहिए, आहार-विहार नियत करके यज्ञ करना चाहिए.
 भगवान् ने गीता के छठवें अध्याय सत्रहवें श्लोक में कहा है कि
 यदि युक्ताहार-विहार न हो और कर्म में युक्त चेष्टा न हो तो वह योग दुखहा के स्थान पर सुखहा हो जाता है.
 आप जानते होंगे और आपका ध्यान, उपनिषदों के इस वचन पर गया होगा- ‘एवं उपासते’, ‘य एवं वेद’.
 ये दोनों बातें एक साथ आती हैं जो ऐसी उपासना करता है और जो ऐसा जानता है, उन दोनों को एक ही फल मिलता है.
 इसका अर्थ आप समझिये!
 जहाँ ज्ञानमात्र से फलोपलब्धि होती है, वहाँ उपसाना का आयास व्यर्थ हो जाता है.
 छह महीने उपासना करने पर वही फल मिलता है और एक मिनट में समझ लेने पर वही फल मिलता है.
 उपासना मन को गाढ़ बनाती है, दृढ़ बनाती है और ज्ञान बुद्धि में बैठ जाता है.
 यदि किसी को यह बताया जाय कि लाख रुपया खर्च करके यज्ञ करने पर जो फल मिलेगा, बुद्धि के द्वारा यज्ञ को ठीक-ठीक समझ लेने पर भी उसी फल की प्राप्ति हो जायेगी, तो वहाँ वक्ता का यह अभिप्राय नहीं है कि आप लाख रुपया खर्च करके यज्ञ मत कीजिए, बल्कि यह अभिप्राय है कि आप यज्ञ को ठीक-ठीक समझ लीजिए.
 उपनिषद् ज्ञान प्रधान होते हैं, कर्म प्रधान नहीं होते.
 निरन्तर सत्कार भाव से संसेवित दीर्घकालीन उपासना का जो फल है, वही फल उपासक-उपास्य उपासना के वास्तविक स्वरूप के ज्ञान का भी है.
 यही उपनिषद् का अभिप्राय है.
 इसका अर्थ क्या है?
 यज्ञ का जो शिष्ट है, वह अमृत है.
 यदि यज्ञ करने के बाद आपको थकान आ जाय और मन में यह आये कि हाय-हाय हम कहाँ इस झगड़े में पड़ गये.
 उधर पंडित जी नाराज हुए जा रहे हैं; इधर विधि-विधान में बाधा पड़ रही है, तो आपकी इस थकान से, आपके इस उद्वेग से यज्ञ करने का फल तमोगुण ही मिलेगा और वह यज्ञ ठीक नहीं होगा.
 लेकिन यदि यज्ञ हो जाने पर आपको ऐसा अमृतास्वादन होता है कि आप धन्य हो गये, एक बन्धन से छूट गये, मृत्यु के झगड़े से मुक्त हो गये तो समझना चाहरिए कि यज्ञ सफल हो गया और सनातन ब्रह्म की प्राप्ति हो गयी.
 लेकिन बाबा खिलाकर नहीं खाओगे, यज्ञ नहीं करोगे तो क्या होगा?
 ‘नायं लोकोस्त्ययज्ञस्य कुतोऽन्यः कुरुसत्तम ’.
 बेटा तुमसे नाराज, पत्नी तुमसे नाराज.
 मनुजी ने तो कहा है कि- ‘कुर्याद् भृत्यानपीडयन्’.
 जब कभी यज्ञ करना हो तो अपने नौकर को कोई तकलीफ नहीं पहुँचे, इसका ख्याल रखना.
 यदि नौकर को तकलीफ पहुँचेगी तो देवता संतुष्ट नहीं होंगे ; क्योंकि नौकर की इन्द्रियों में उसका अंतःकरण में भी तो वही बैठा है.
 मनुजी ने यह भी लिखा है कि, कम से कम तीन वर्षों तक आपने कुटुम्ब को कोई कष्ट न हो तभी यज्ञ करना चाहिए.
 यह नहीं कि यज्ञ तो कर दिया और अपना कुटुम्ब पीड़ाग्रस्त हो गया.
 इसलिए यज्ञ करना हो तो उसके पहले तीन वर्षों तक के लिए कुटुम्ब के भरण-पोषण की व्यवस्था कर लेनी चाहिए और फिर जो बचता हो; उससे यज्ञ करना चाहिए ; वह भी शुक्ल धन से.
 शुक्ल धन माने सफेद धन ; काला धन नहीं.
 शास्त्र में शुक्ल धन की व्यवस्था है-
 जो ईमानदारी की कमाई हो, वही शुक्ल धन है और उसी से यज्ञ करना चाहिए.
 जब बेईमानी की कमाई से यज्ञ होगा, तब उससे जो फल पैदा होगा, वह आसमान में खड़ा होकर सोचने लगेगा कि मैं असल में जिसका धन है उसके पास जाऊँ या जिसने यज्ञ किया है उसके पास जाऊँ?
 इस प्रकार यज्ञ का फल दुविधा में पड़ जायेगा, तो वह न इधर का रहेगा और न उधर का रहेगा.
 एक बात जरूर है.
 वह यह है कि जो धन सरकारी कानून के अनुसार है, वही शुक्ल है- यह दावा हम नहीं कर सकते.
 क्योंकि सरकारी कानून बनाने वाले कोई मनु-याज्ञवल्क्य या वसिष्ट-विश्वामित्र नहीं है.
 शास्त्रीय रीति से धन पर अपना हक होना चाहिए ; हम कानून को धर्म नहीं मानते.
 धर्म होता है अंतःकरण की शुद्धि के लिए.
 दोनों का विषय बिल्कुल अलग-अलग है.
 इसलिए जो धर्मानुसार धन है वही यज्ञ का हेतु है.
 देखो, आत्मा निर्व्यापार है.
 आत्मा व्यापारी नहीं है यह लेन-देन का झगड़ा तो दुकान में बैठकर ही करता है.
 यह तो स्वप्नवत् है.
 यह जब तैजस होकर बैठता है, तब लेन-देन का व्यापार करता है और जब विश्व होकर बैठता है तब पाप-पुण्य करता है.
 लेन-देन का व्यापार तैजस में है.
 शान्ति प्राज्ञ में है और निर्द्वन्द्वता तुरीय में है- ‘ तुरीयं त्रिषु संततम्’ [1] .
 शान्त आत्मा का नाम तुरीय नहीं है.
 जिसमें से जगमग-जगमग, झिलमिल-झिलमिल, चमचम-चमचम, देश, काल वस्तु, जीवात्मा और ईश्वर की रश्मियाँ निकल रही हैं, तथा वास्तव में नहीं निकल रही हैं, इसका नाम तुरीय होता है.
 तो वेद में बहुत सारे यज्ञों का विस्तार है.
 वे सब कर्मजन्य हैं.
 ‘ कर्मजान् ’ माने कायिक, वाचिक, मानसिक व्यापार से उनका जन्म होता है.
 आत्मा निर्व्यापार है.
 ‘अतस्त्वं ज्ञात्वा विमोक्ष्यसे न मद्व्यापारा इमे ; ’ ये सब यज्ञ यागादि मेरे व्यापार नहीं है.
 ‘निर्व्यापारोऽहम् उदासीनः’- मैं निर्व्यापार उदासीन हूँ.
 ‘इत्येवं ज्ञात्वा अस्मात् सम्यग्दर्शनात् मोक्ष्य से संसार-बंधनात् ; ’ यह सम्यक् दर्शन बना रहेगा तो संसार-बंधन से मुक्त हो जाओगे.
 मैंने अभी संस्कृत की जो पंक्ति पढ़ी है, वह शांकरभाष्य से पढ़ी है.
 यह जो हमारे सामने पुस्तक है, इसमें शंकर, रामानुज, मध्वाचार, वल्लभी सबकी टीकाएँ हैं.
 एक आदमी अपने घर में था.
 उसने कहा कि जल्दी मोटर ले आओ.
 क्या बात है?
 आप कहाँ जायेंगे?
 मोटर पर बैठेंगे और अपने घर जायेंगे.
 लोगों ने देखा कि यह तो अपने घर में ही है और मोटर मँगाने की जरूरत नहीं, इसका नशा उतारने की जरूरत है.
 नशा उतर जायेगा तो यह अपने आप समझ जायेगा कि हम अपने घर में ही हैं.
 बस, यही है श्रेयान्.
 हम अपने सिर पर बोझ लेकर कहीं पहुँचने के लिए जायँ तो यह द्रव्ययज्ञ हुआ और ज्ञान-यज्ञ यह हुआ कि जहाँ हम पहुँचना चाहते हैं, वहाँ तो पहले से ही पहुँचे हुए हैं.
 हम तो ब्रह्म के पास पहुँचने के लिए सत्तू इकट्ठा कर रहे हैं कि छब्बीस दिन में पहुँचेंगे, सत्ता खाते हुए जायेंगे.
 बहुत दिन पहले जब मेरी माँ बदरीनाथ गयी थीं तब छब्बीस दिन खाने का सत्तू ले गयी थीं.
 लेकिन जिसके अपने हृदय में बदरीनाथ यही हैं, वह कहाँ जायेगा?
 वदरीनाथ, रामेश्वर, जगन्नाथ , द्वारकानाथ, अयोध्यानाथ, मथुरानाथ- ये सब तो नाथ हैं और वृनदावन में नाथ नहीं, वृनदावन-बिहारी हैं.
 ये सब के सब अपने हृदय में ही तो रहते हैं, आत्म-ज्योति के प्रकाश हैं.
 द्रव्यमय यज्ञ से श्रेष्ठ हैं, श्रेयस्कर है, ज्ञान यज्ञ.
 क्योंकि ज्ञान के बिना तो कुछ है ही नहीं.
 एक दिन गोस्वामी तुलसीदास महाराज कहीं घूम रहे थे तो घोड़े पर चढ़े हुए दो बालक उनके सामने से निकले.
 दोनों ही बड़े सुंदर, बड़े मधुर गौरश्याम की जोड़ी थी.
 वे दोनों तुलसीदासजी को बहुत अच्छे लगे, लेकिन उनके सामने से निकल गये.
 गोस्वामी जीने कहा कि मह तो भगवान् का दर्शन चाहते हैं.
 हनुमानजी ने कहा कि तुमको दर्शन हो गये उनके!
 वे तुम्हारे सामने से ही तो गये हैं.
 भगवान् दर्शन दें और तुम उनको पहचानो ही नहीं तो दर्शन क्या महत्व होगा?
 इसके बाद भगवान् फिर आये जब, तुलसीदास ने तब भी नहीं पहचाना तो हनुमानजी पेड़ पर बैठकर बोले-
 इसलिए पहचानो भाई, पहचानो!
 नित्य, शुद्ध, बुद्ध, मुक्त, अद्वितीय, ब्रह्म आत्मा के रूप में स्वयं प्रकाश है- ‘नहि द्रष्टुर्दृष्टे विपरिलोपो विद्यते’ (वृहदारण्यक 4.3.23).
 परंतु पहचानोगे ही नहीं तो क्या होगा?
 यदि कहो कि गुफा के भीतर घुसेंगे तब पहचान होगी और ऐसी शक्ल सूरत में आयेंगे तब पहचान होगी, तो तुम्हारी यह मान्यता ठीक नहीं.
 पहचान लो यह तो सारा झगड़ा मिट जाय.
 इसको समझने के लिए दो विभाग कर दो.
 सर्वम् और अखिलम् ये दोनों शब्द पर्यायवाची हैं.
 सारे कर्म पूर्णरूप से समाप्त हो जाते हैं.
 समाप्ति की पूर्णता के लिए अखिल है और कर्म की सर्वरूपता के लिए सर्व है.
 कर्म चाहे किसी भी रूप का क्यों न हो- पाप हो, पुण्य हो वैकुण्ठ-प्रापक हो, समाधिजनक हो, प्रवृत्ति कर्म हो, निवृति कर्म हो, राग कर्म हो और वैराग्य कर्म हो- इन कर्मों की चाहे कोई भी किस्म हो.
 कर्म की किस्म का बोधक है ‘सर्व’ शब्द और जब परिसमाप्ति हुई तब पूर्ण रूप से समाप्ति हो गयी.
 समाप्ति की पूर्णता का बोधक है अखिल शब्द.
 समाप्ति हो जाने पर कर्मों के अंकुर नहीं फूटते- न तो संस्कार-सहित, न अभिमान-सहित और न भ्रान्ति-सहित.
 क्योंकि ज्ञान में जाकर न कर्म रहता है, न उसका संस्कार रहता है और न उसकी भ्रान्ति रहती है.
 सब के सब कर्म पूर्णरूप से समाप्त हो जाते हैं.
 वे न सुख-दुख देते हैं और न नरक स्वर्ग में ले जाते हैं.
 वहाँ न कोई बहिर्मुख, अन्तर्मुख करता है और न उसमें कोई प्रतीक्षा करनी पड़ती है.
 प्रतीक्षा होने पर काल-संबंध होता है, अंतर्मुखता-बहिर्मुखता-वैकुण्ठादि का संबंध होने पर देश-संबंध रहता है, सुखाकार-दुखाकारता आदि होने पर वृत्ति संबंध रहता है और विषयों का तो नाम ही छोड़ों.
 सब कर्मों की परिसमाप्ति ज्ञान में होती है.
 श्रीमध्वाचार्य कहते हैं कि ‘उपासनांगयुक्तम् इति’ ज्ञान होने पर उपासना के सारे अंग समाप्त हो जाते हैं.
 क्रियारूप, उपासनारूप जितने कर्म हैं, वे सब समाप्त हो जाते हैं, माने विलीन हो जाते हैं, बाधित हो जाते हैं और उनका बीजत्व ही भस्म हो जाता है.
 ‘ज्ञाने परिसमाप्यते’- इसका अर्थ है कि साधन और साध्य दोनों का भेद मिट जाता है.
 उस ज्ञान से बड़ा और क्या है?
 जहाँ सुख नहीं, दुख नहीं, नरक नहीं, स्वर्ग नहीं, समाधि नहीं और विक्षेप नहीं.
 यह ज्ञान तो सबसे भारी सिद्ध हो गया न!
 अब देखो, यह ज्ञान मिलेगा कहाँ?
 अरे मिलेगा तो यही मिलेगा!
 मरने के बाद मिलेगा, यह बात छोड़ो.
 कई लोग जो कहते हैं कि महर्लोक में, जानलोक में, तपलोक में रहने वाला गुरु कभी आकर दे जायेंगे, तो उनका यह कथन चेला बनाने की एक पद्धति है.
 जिसके मन में इस धरती पर कोई ज्ञानी नहीं मिला, वह अपने बारे में कैसे सोचता है कि हम इस धरती पर रहकर ज्ञानी बन जायेंगे?
 जिसको इतना अभिमान अपनी विद्या का, बुद्धि का है कि उसको सिखाने वाला ही नहीं है, उसके बारे में क्या कहा जाय?
 अरे बाबा, जरा अभिमान छोड़ो और फिर विचार करो इस विषय पर!
 देखो, अपने अभिमान को छोड़कर, मान को छोड़करर नाम को पकड़ो.
 मान का उल्टा होता है नाम- न+अ+म- नाम और म+अ+न- मान.
 इसलिए मान को छोड़कर प्रणाम को पकड़ो ; जो यह कहते हैं कि ‘क्या हम तुम तें कछु घाट हैं’ क्या हम तुमसे कुछ कम हैं?
 उनको कभी ज्ञान नहीं होता.
 अभी रात की ही बात है, मैं किसी सज्जन से बात कर रहा था; कि यदि तुम्हारी बुद्धि भौतिकता की ओर जायेगी तो तुमको जड़त्व के सिवाय और कुछ नहीं मिलेगा!
 जड़वादी हो जाओगे तुम.
 यदि तुम बुद्धि से बहुत तर्क-वितर्क करोगे तो शून्यवादी हो जाओगे, बौद्ध हो जाओगे.
 यदि बुद्धि के साथ थोड़ी सी श्रद्धा मिला लोगे तो ईश्वरवादी हो जाओगे.
 यदि अनुभव पर दृष्टि डालोगे तो अबाधित ब्रह्मत्व निरावरण हो जायेगा.
 अनुभव प्रधान ब्रह्मत्व है.
 श्रद्धा-बुद्धि प्रधान ईश्वर है.
 केवल बुद्धि प्रधान शून्य है और केवल ऐन्द्रियक, यान्त्रिक ज्ञान का नाम जड़वाद है.
 अब आपकी जहाँ मौज हो वहाँ जाइये.
 यदि प्रत्यक् चैतन्याभिन्न- ब्रह्मत्व को उपलब्ध करना है तो अपने अनुभव का विश्लेषण करना पड़ेगा.
 ‘अनुभवपर्यावसाना हि अगवतिः’- जितना ज्ञान है वह अनुभव में जाकर ही परिसमाप्त होता है.
 इसके लिए आचार्य के पास जाइये और बोलिये कि महाराज, मैं भवसागर में डूब रहा हूँ, आपके चरणों में आया हूँ, आप मेरा उद्धार कीजिए.
 अभिमान छोड़कर जाइये.
 यहाँ निपात शब्द है.
 जैसे गेंद को धरती पर पटकने के बाद वह ऊपर को उछलता है, है वैसे ही जो गुरु के चरणों में अपने को पटकता है, वही ऊपर उछलता है.
 यहाँ तो लोग हड्डी मांस चाम का सिर ऊँचा उठाये हुए घूम रहे हैं और कहते हैं कि हमको ज्ञान हो जाय.
 ज्ञान की गंगा हिमालय से नीचे की ओर उतर रही है और आप अपने सिर को हिमालय बनाते जाते रहे हैं?
 अरे, यह मत सोचिये कि हम इनसे पूछेंगे तो ये हमें मूर्ख समझ लेंगे और हमारे प्रश्नों में कोई गलती निकाल देंगे.
 अगर आप प्रश्न नहीं करेंगे तो आपकी जिज्ञासा कितनी तीव्रता है इसका पता कैसे चलेगा?
 इसलिए आप चुप मत बैठिये तब तक, जब तक आपको तत्वज्ञान न हो जाय.
 उसके लिए आप हाथ-पाँव पटकिये, छटपटाइये, रोइये, व्याकुल होइये.
 यदि कहो कि नहीं, हम चुप होकर बैठेंगे तो हमारे भीतर भरा हुआ जो ज्ञान है वह निकल आयेगा.
 लेकिन अगर तुम्हारे भीतर ज्ञान भरा हुआ होता तो, क्या तुम अब तक मुक्त न हो गये होते?
 क्या तुम्हारा वह ज्ञान संस्कार के रूप में कहीं दबा हुआ बैठा रहता?
 नहीं ब्रह्मज्ञान का संस्कार नहीं होता.
 वह न संस्कारजन्य है और न संस्कारजनक है.
 संस्कार-जनन के लिए चाहिए अनुभव.
 लेकिन वह अनुभव यदि ब्रह्मज्ञान का हो जाय तो संस्कर्ता, संस्कार और संस्कार्य तीनों भस्म हो जायेंगे.
 यदि तुमने एक दो बार पूछकर देख लिया और ज्ञान नहीं हुआ ; निराशा की बात, नहीं.
 गुरुकी तो सेवा करो, ‘परिप्रश्नेन सेवया .
 ’ यदि तुम सेवा करते रहोगे तो-
 तत्वदर्शी तुम्हें ज्ञान का उपदेश करेंगे और एक न एक दिन तुम्हें ज्ञान हो जायेगा.
 एक बात और है.
 भगवान् कहते हैं कि-
 हे पाण्डव !
 इस संबोधन का अर्थ क्या है?
 ‘पाण्डुर् धवलः’ सफेद को पाण्डु बोलते हैं ; गोरे का नाम पाण्डु होता है.
 इसलिए गोरा जो अंतःकरण है, उसका नाम है पाण्डु और वह जब आकार धारण करके आया, साकार होकर आया, उसका नाम हुआ पाण्डव.
 मतलब भगवान् का मत है कि उज्ज्वल अंतःकरण की, धवल अंतःकरण की अभिव्यक्ति हो तुम अर्जुन!
 ज्ञान की पहचान यह है, कि जैसा मोह इस समय तुमको हुआ है, ऐसा मोह फिर-फिर कभी ज्ञान हो जाने पर नहीं होगा.
 मैं पापी, मैं पुण्यात्मा, मैं सुखी, मैं दुखी, मैं नारकीय, मैं स्वर्गीय, मैं परिच्छिन्न, मैं कर्ता, मैं भोक्ता, मैं संसारी, मैं जीव- इत्याकारक मोह कभी नहीं होगा.
 एक बार ब्रह्माजी किसी जीव के पास आये और बोले.
 जीव ने कहा कि बाबा, ले जाओ अपने पूर्जे-जोड़, ले जाओ हड्डी मांस चाम.
 मैं तुम्हारे जोड़े हुए पुर्जे नहीं हूँ.
 मैं वह चिदाकश हूँ जिसमें तुम फुर रहे हो.
 जिस अधिष्ठान में और जिस प्रकाश में तुम फुर रहो हो वह चिदाकाश मैं हूँ.
 इसलिए तुमने मुझे नहीं बनाया है.
 मेरे चिदाकाश में तुम तिरमिरे की तरह, इन्द्र धनुष की तरह लाल पीले चमक रहे हो.
 अरे, भाई!
 ब्रह्माजी न सही, स्वयं गुरुजी कहें कि मेरे चेले, अभी तू ब्रह्म नहीं है, जीव है तो कहो कि महाराज, आप रहने दीजिए, मैं इससे विचलित होने वाला नहीं.
 अब तो जो आप हैं, वही मैं हूँ.
 यहाँ ‘गुरुणापि विचाल्यते ’ का अर्थ है ‘ वृहस्पतिनापि विचाल्यते .
 गुरुजी भी विचलित नहीं कर सकते.
 क्योंकि यह साक्षात् अपरोक्ष अनुभव है.
 इसको कोई काट नहीं सकता.
 स्वर्ग में लोग लाल कपड़ा पहनते हैं या पीला पहनते हैं या सफेद पहनते या स्कार्ट पहनते हैं या धोती- इसके बारे में लोग गलतफहमी पैदा कर सकते हैं- बहका सकते हैं क्योंकि स्वर्ग परोक्ष है.
 किन्तु जो साक्षात् अपरोक्ष, जिसको हम देख रहे हैं, अनुभव कर रहे हैं, उसको संबंध में गुरुजी भी हमें नहीं बहका सकते.
 यहाँ तक कि ब्रह्मा, विष्णु, महेश भी नहीं बहका सकते, यह ऐसी प्रत्यक्ष स्थिति है.
 इसका अर्थ अभिनव गुप्त इस तरह करते हैं कि- ‘येन इमानि आत्मनि मयि अशेषेण द्रक्ष्यसि अथो इति निरर्थकं पादपूरणे ; ’ ‘मयि’ में सामान्याधिकरण है फिर इनके बीच में यह ‘अथो’ का पत्थर कहाँ से आ गया?
 ‘अशेषेण’ माने समग्र रूप से, संपूर्ण भूतों को अपने आपमें देखो, अपना आप परमात्मा ही है.
 उसे ब्रह्माभिन्न प्रत्यगात्मा में र प्रत्यागात्माभिन्न ब्रह्म में देखो ; यदि अथो का पार्थक्य ही करना हो तो ‘आत्मनि त्वं पदार्थे ; पुनश्च त्वंपदार्थः ; अशेषं=शेषरहितं तथा स्यात् तथा.
 किञ्चित् भी है इसमें मत रखना कि जगत् और परब्रह्म परमात्मा के बीच में कोई अज्ञान है, माया है, कारण है, छाया है.
 मैंने अवधूत गीता में पढ़ा था कि ‘ माया कथं तात छाया छाया न विद्यते’ [2] मतलब यह है कि माया-माया क्या कर रहे हो?
 माया की तो परछाँई भी नहीं है परमात्मा में.
 और जब माया छाया ही नहीं तो ये भूत कहाँ से आयेंगे?
 जब भूत ही नहीं होंगे तो व्यष्टि भूत के शरीर से ईश्वर और जीव की उपाधि कैसे रहेगी और उपाधि नहीं रहेगी तो भेद कहाँ से आयेगा?
 अरे कहो कि महाराज, आप तो ब्रह्मज्ञान का उपदेश कर रहे हैं.
 बात ठीक है लेकिन सच्चाई के बारे में कुछ लोगो का ख्याल है कि जो बात गांगा के किनारे बैठकर कही गयी हो, पवित्र स्थान पर कही गयी हो तो वही सच्ची होगी.
 अरे बाबा, बात सच्ची होनी चाहिए, वह चाहे गंगा के किनारे कही जाय, चाहे जूआघर में कही जाय.
 हमें सच्चाई से मतलब है कि गंगा किनारे और जूआघर से मतलब है!
 यदि वह सत्य है तो कहाँ कही गयी, ससे कोई मतलब नही है.
 इससे भी कोई मतलब नहीं कि कब गयी?
 यदि सत्य है तो चार दिन पहले कही गयी भी ठीक अथवा चार दिन बाद कही गयी तो भी ठीक.
 सत्य को देश की अपेक्षा नहीं है, काल की अपेक्षा नहीं है.
 यह प्रश्न भी नहीं है कि बच्चे ने कही कि बूढ़े ने कहा ; बूढ़ा कहे तो सच और बच्चा कहे तो झूठ?
 नहीं-नहीं यह जाँच करो कि जो बात कही गयी वह सच है कि नहीं?
 इसलिए बच्चे और बूढ़े की कोई बात नहीं है.
 मनुस्मृति में तो एक श्लोक आता है.
 उनके अनुसार यहाँ अन्त्य शब्द का अर्थ अन्त्यज तो है, लेकिन जैसे किसी नदी में नहाना हो, कहीं रात को जंगल में सोना हो और वहाँ कोई अन्त्यज भी आकर कह दे कि यहाँ मगर रहता है, मत नहाओ और यहाँ साँप निकलता है, रात में मत सोओ, तो उसकी इस बात को परम धर्म मानकर स्वीकार कर लेना चाहिए.
 लेकिन मेधातिथि के बाद कुल्लूक भट्ट ने टीका लिखी है और वह आजकल सर्वापेक्षा अधिक प्रामाणिक टीका मानी जाती है.
 मेधातिथि का खण्डन करते हुए उन्होंने कहा है- नहीं-नहीं ‘परं धर्मम्’ का अर्थ तत्वज्ञान है.
 यदि अन्त्यज के मुख से भी तत्वज्ञान की बात सुनने को मिले तो ग्रहण कर लेना चाहिए.
 यहाँ यह प्रश्न उठ सकता है कि भला अन्त्यज को कैसे आत्मज्ञान प्राप्त हुआ होगा?
 इसका उत्तर है कि पूर्वजन्म में उसको ब्रह्मज्ञान हो गया था.
 इस जन्म में प्रतिबंध विशेष के कारण वह अन्त्यज हुआ है ; इसलिए ब्रह्मज्ञान यदि उस अन्त्यज शरीर से मिले, तब भी उसे प्राप्त कर लेना चाहिए.
 अरे, तुम्हें ब्रह्मज्ञान चाहिए कि दुकानदार से कुछ लेना-देना है.
 तुम जो माल चाहते हो वह जिस दुकान से मिले उससे खरीद लो, तुम्हें कोई बेटी थोड़े ही ब्याहनी है.
 तो यह सब मत देखो भाई!
 बोले कि नहीं महाराज, हम तो बड़े पापी हैं, ब्रह्मज्ञान के अधिकारी नहीं है.
 ठीक है, ज्ञान के अधिकारी नहीं हो तो क्या?
 लेकिन सच को सच तो समझो.
 इस पचड़े में मत पड़ो कि हम स्त्री है या हम चाण्डाल हैं या हम पापी हैं या हम परदेशी हैं या हम नरक से निकलकर आ रहे हैं.
 तुम्हें तो अंतःकरण की शुद्धि चाहिए.
 वह चाहोगे तो हो जायेगी?
 उसके लिए कोई समय निर्धारित नहीं है.
 हम इस बात की चुनौती देते हैं ; कोई किसी वेदान्त ग्रंथ में यह बात निकालकर बता दे कि कितने वर्ष या कितने महीने या कितने घंटे या कितने मिनट पहले से अंतःकरण शुद्ध हो तो तत्वज्ञान होता है.
 यहाँ तो वृत्तिज्ञान के उदय के व्यवहित पूर्व-क्षण में अंतःकरण शुद्ध होना चाहिए.
 देखो, भगवान् क्या कहते हैं-
 असम्भावना, विपर्यय भावना और विपरीत भावना छोड़ो!
 दुनिया के पापियों में से कुछ को छाँट लो कि उनमें से तीन बड़े-बड़े पापी निकलें.
 एक पहले नम्बर का, दूसरा दूसरे नम्बर का, तीसरा तीसरे नम्बर का ; दुनिया में सबसे बड़े तीन पापी निकलें और उन तीन पापियों में पहले नम्बर का पापकृत, दूसरे नम्बर का पापकृत्तर और तीसरे नम्बर का पापकृत्तम.
 पापकृत्तम माने जिससे बड़ा पापी दुनिया में और कोई नहीं है और वही आज हमारे सामने जिज्ञासु के रूप में आया है.
 उसको क्या हम मना कर दें कि तुम ज्ञान की नाव पर मत चढ़ो.
 पहले बारह वर्षों का प्रायश्चित करके आओ; इस द्वादश वार्षिक प्रायश्चित में धरती पर सोओ, हाथ में कुशमुष्ठी रक्खो, भिक्षा माँगकर खाओ, सबसे कहते फिरो कि मैं ऐसा पापी हूँ, मैं यह पाप करके आया हूँ.
 कहीं वह बेचारा बारह वर्षों के भीतर मर गया तो!
 तब पापी जरूर मर जायेगा लेकिन उसका पाप नहीं करेगा.
 यदि उसको इसी समत तत्व ज्ञान हो जाय तो वह सारे पापों तथा सारे नरकों से मुक्त हो जायेगा.
 इसलिए क्यों सत्यानाश कर रहे हो, उस बेचारे का?
 ‘ सर्वं ज्ञानप्लवेनैव ’- भगवान् कहते हैं कि हमारे ज्ञान का दरवाजा तुम्हारे लिए हमेशा खुला है.
 आओ हमारे ज्ञान के नौका पर, हमारे ज्ञान के बेड़े पर चढ़ जाओ.
 यह प्लव है, प्लेन है, प्लवन है.
 प्लु धातु गत्यर्थक होती है.
 जैसे मेढ़क एक जगह से उछलकर दूसरी जगह पहुँच जाता है, वैसे ही आओ.
 प्लवैनैव इसमें जो ‘एव’ है, उसका अर्थ क्या है?
 बिना कर्म मार्ग में फँसे, बिना उपासना मार्ग में फँसे ‘ ज्ञानप्लवेनैव ’, केवल ज्ञान की नाव पर बैठ जाओ.
 बोले कि इससे हमारे पापों का क्या होगा? ;   यह होगा कि तुम ‘सर्वं वृजिनं संतरिष्यसि ’ सारे पापों का संतरण कर जाओगे.
 तुम देखोगे कि देह में पाप था, इन्द्रिय में पाप था, मन में पाप था, बुद्धि में पाप था.
 लेकिन शुद्ध, बुद्ध, मुक्त आत्मा में तो पाप था नहीं, उसका संतरण हो गया.
 मैं जिस समय अपने को पापी समझता था, उस समय भी पापी नहीं था और जिस समय अपने को निष्पाप समझ रहा हूँ, उस समय भी निष्पाप हुआ नहीं हूँ.
 सर्व का अर्थ है कि पुण्य भी उसी में है.
 दुनिया में जिसको पुण्य कहते हैं, वह भी कर्तृत्व-भोक्तृत्व वासनापूर्वक करने पर पाप ही हो जाता है.
 इसमें आश्चर्य की बात नहीं- यह अधिकारी का वर्णन है.
 ‘ संतरिष्यसि ’- अब बोले कि फिर कुछ बाकी नहीं रह जायेगा.
 सब कुछ धुल जायेगा.
 ‘सम्यक् तरिष्यसि’- संतरण होगा तो सम्यक् होगा.
 ऐसी है महिमा इस ज्ञान की.
 भगवान् कहते हैं कि अर्जुन जैसे वायु आदि से प्रदीप्त अग्नि, अथवा तैलादि से प्रदीप्त अग्नि बड़े-बड़े ईंधन के ढेर को भस्मात् कर देता है, उसी प्रकार ज्ञानाग्नि इन पापों और पुण्यों के ढेर को जला देती है, इसलिए तुम डरो मत, यह ज्ञानधर्म का महान् आश्वासन है.
 जब ज्ञान की अग्नि प्रज्वलित होगी तब कर्म कर्तृफल सहित नष्ट हो जायेंगे.
 प्रारब्ध वाला जो अर्थ है वह रहने दो, माने जिससे शरीर आरब्ध हो गया है उसको छोड़ो!
 शरीर के आरब्ध का अर्थ यह है क जैसे लोहे से, आल्म्युनियम से, प्लास्टिक से कोई मशीन बनाते हैं तो उसकी डिजाइन पहले सोच ली जाती है.
 यह डिजाइन हुई उसकी जाति, उसी का नाम आकृति है.
 वह मशीन कितनी गर्मी-सर्दी सह सकेगी- यह हुआ उसका सुख-दुख और कितने चक्कर लगाने के बाद बेकार हो जायेगी- यह हुई उसकी आयु.
 इस प्रकार हम कोई मशीन बनाते समय निश्चय करते हैं कि वह कब तक काम करेगी, उसकी आयु क्या होगी?
 उसकी डिजाइन माने शक्ल सूरत क्या होगी और वह कितनी गर्मी-सर्दी सह सकेगी? ;   इसी तरह जब यह मनुष्य शरीर आरब्ध हुआ तब उसकी शक्ल सूरत से ग्रहण होने वाली, ‘आकृतिग्रहण’ जाति निश्चित हुई ; सुख-दुख के वेग को सहन करने की जितनी सामर्थ्य माने यह कितनी डिग्री तक बुखार सह सकेगी, इसका निर्धारण हुआ.
 महाराज क्या बताऊँ?
 हमारे पास पहले एक साधु रहते थे, जो प्रतापगढ़ या जौनपुर की ओर के थे.
 एक दिन बोले, ‘महाराज!
 हमरे तो बुखरिया हो गयी!’ कितना हुआ?
 यही दो सौ ढाई सौ डिग्री बुखार कैसे हो गया?
 बोले कि नहीं महाराज, डेढ़ सौ डिगरिया तक तो बुखरिया हमेशा रहती है.
 यह है न आश्चर्य की बात!
 कहने का मतलब यह है कि शरीर में गर्मी-सर्दी सहने का सामर्थ्य निश्चित है कि यह कितने सुख-दुख का वेग सह सकता है और कितने चक्कर लगा सकता है.
 माने इसका जो फूलना-पचकना होता है वह भी यह कितनी बार फूल-पचक सकता है और डिजाइन इसकी क्या है, इसी को बोलते हैं आरब्ध.
 शरीर में जो प्रारब्ध है वह जब तक रहना तो तब तक रहे, लेकिन कर्म, कर्ता, कर्मफल की जो त्रिपुटी है और जो अनादि काल से अब तक संचित है, उसको यह ज्ञान तत्काल भस्म कर देता है.
 इसलिए पाप-पुण्य के झगड़े से आज ही छूट जाओ, सुखी दुखीपन के अभिमान से आज भी छूट जाओ.
 और नरक- स्वर्ग में जाने के झगड़े से आज ही छूट जाओ.
 तुम्हारा ईश्वर न तो पाताल में आधार-शक्ति कच्छप बनकर बैठा हुआ है और न बैकुण्ठ में.
 वैसे पाताल में भी है, बैकुण्ठ में भी है.
 लेकिन जब पहले यहाँ होगा तब न पाताल और बैकुण्ठ में उसकी सिद्धि होगी!
 यदि साक्षात् अपरोक्ष नहीं होगा तो बैकुण्ठ-पाताल में भी नहीं होगा.
 तब क्या सृष्टि के आदि में है, अंत में है?
 हे भगवान्, ईश्वर को फेंक रहे हो आदि में और अंत में?
 यह देखो कि इस समय कौन है?
 फिर सब अज्ञान भस्म हो जाता है.
 भगवान् कहते हैं कि ज्ञान के सदृश पवित्र और कुछ नहीं है.
 यह संस्कार लेश को भी, अविद्या-लेख की अशुद्धि को भी निकालकर फेंक देने वाला है.
 यहजो संसार वज्र है, अज्ञानवत् है ; वह क्या है?
 पवि माने वज्र होता है और ‘पवेः वज्रात् त्रायते इति पवित्रं’- अज्ञान के वज्र3 से रक्षा करने वाले इस पवित्र ज्ञान के समान और कोई नहीं है.
 एक बात और है- यहाँ सदृश शब्द है ; इसका मतलब है कि ज्ञान में आँख हैं और अन्य सब अन्धे हैं ; यह सदृश पवित्र है.
 दूसरे अदृश अपवित्र हैं.
 उनमें पवित्रता का दर्शन नहीं होता, मान्यता होती है.
 इसमें पवित्रता का दर्शन होता है और अज्ञान का घोर वज्र जो कष्ट देता है, यह मिनट जाता है.
 ‘तत्स्वयं योगसंसिद्धः ’- वह आत्मा ज्ञान स्वरूप ही है.
 योगसंसिद्ध माने पहले कर्मयोग, उपासना योग, अष्टांग-योग से जब शुद्धान्तःकरण हो जाता है, तब यह ज्ञान केवल नेति-नेति के निषेध से ही प्राप्त हो जाता है, उसको किसी दूसरे से उधार लेने की जरूरत नहीं होती.
 अथवा ‘कालेन योग संसिद्धः’- जब समय पर योग-सिद्ध होता है तब उसको उपलब्धि होती है.
 पहले बताया था कि ज्ञानी लोग ज्ञान का उपदेश करते हैं, वे बड़े कृपालु होते हैं.
 जब कोई उनसे कहने लगता है कि हम बड़े दीन हैं, हीन हैं, दुखी हैं तो कहते हैं कि अरे बाबा, तू तो ब्रह्म है, परमानन्द स्वरूप तुझे कैसा दुखलेश?
 उनको तो यही बोलने का अभ्यास है.
 वे तो कहते रहते हैं पर उनकी कही हुई बात लोग पकड़ते नहीं हैं.
 ‘श्रद्धावाँल्लभते ज्ञानं’- इसका अर्थ है कि हृदय में श्रद्धा- सम्पति होनी चाहिए.
 यह अंतरंग साधन है.
 ‘तत्परः संयतेन्द्रियः’- यह बहिरंग साधन है.
 ‘ज्ञानं लब्ध्वा परां शान्तिम्’- माने स्वरूपावस्थिति, ब्रह्मनिर्वाण की प्राप्ति होती है.
 लेकिन ‘तावदेव चिरं’ वाली चर्चा यह मत करो.
 अचिरेण.
 यहि कहो कि हम तो अज्ञानी हैं.
 क्या करें!
 अच्छा बाबा, मान कि कोई-कोई अज्ञानी पैदा होते हैं.
 लेकिन अज्ञानी हो तो श्रद्धा करो.
 बोले कि श्रद्धा भी तो सबके ऊपर नहीं होती.
 अच्छा, जिस पर होती हो उस पर करो!
 जब अज्ञान है तो श्रद्धा करनी ही पड़ेगी तब काम बन जायेगा.
 यदि श्रद्धा न कर सकते तो विचार करके संशय को मिटा लो.
 यदि तुम अज्ञान को मिटाने के लिए विचार करते नहीं और ज्ञानियों की बात पर श्रद्धा करते नहीं, तब क्या होगा?
 बड़ा बुरा होगा.
 ‘विनश्यति’- बस, विनाश ही तुम्हारे भाग्य में लिखा है.
 संशयालु पुरुष को न इस लोक में सुख है, न परलोक में सुख है, उसको कहीं भी साक्षात् अपरोक्ष सुख नहीं है.
 इसलिए योग के द्वारा कर्म का संन्यास करो और ज्ञान के द्वारा संशय के कारणभूत अविद्या का नाश करो.
 ब्रह्म के रूप में प्रत्यगात्मा का साक्षात्कार हो जाने पर कर्म-बन्धन के हेतु नहीं होते.
 यह जो तुम्हारे हृदय में अज्ञान आ गया है, वह संशय का पूर्वज है, संशय का बाप है?
 तो क्या बेटे को मारें.
 नहीं मत मारो, कोई बात नहीं.
 लेकिन अज्ञान-बाप को जरा मार डालो.
 ‘न रहेगा बांस न बजेगी बंशी.
 ’ ज्ञान की तलवार उठाओ और आत्मा के ब्रह्म होने में जो संशय है उसे काट डालो.
 कैसे काटें महाराज!
 बोले कि ‘योगमातिष्ठ’- जो तुम कर्ता के रूप में कर सकते तो उसके पहले करके अंतःकरण शुद्ध कर लो और फिर आस्था करो.
 ‘ योगमातिष्ठ ’- माने योग प आस्था करके अंतःकरण शुद्ध करो.
 फिर परमात्मा से मिल जाओ.
 कैसे मिले?
 मिलने का उपाय?
 बस, बात यह है कि सोने से काम नहीं चलेगा और बैठने से भी काम नहीं चलेगा.
 इसलिए ‘ उत्तिष्ठत जाग्रत प्राप्य वरान्निबोधत ’ [4] उठो, जागो, बड़ों के पास जाकर जानो.
 भगवान् कहते हैं कि अर्जुन , यह रोने का समय नहीं है, बैठने का भी समय नहीं है- ‘ रथोपस्थ उपाविशत्’ [5] .
 यह उपवेशन का समय नहीं है.
 इसलिए खड़े हो जाओ और देखो, ज्ञान की तलवार हाथ मे लेकर अज्ञान को मारना ही पड़ता है.
 देखो, जब परमार्थ में भी खड़े होना पड़ता है, ज्ञान की तलवार हाथ में लेनी पड़ती है और उससे अज्ञान को मारना पड़ता है, तब कम से कम उस परमार्थ की प्राप्ति के लिए व्यवहार का नमूना तो खड़ा करो.
 बैठे से जड़े हो जाओ, हाथ में तलवार उठाओ और शत्रु को मारने के लिए टूट पड़ो.
 यह परमार्थ का युद्ध है- परमार्थ- अपरमार्थ का, ज्ञान अज्ञान का युद्ध है.
 इसमें पीठ मत दिखाओ, विजय प्राप्त करो!
 इस प्रकार यह ‘ज्ञान-कर्म-संन्यास योग’ नामक चौथा अध्याय पूरा हुआ.
 श्रीकृष्ण का जन्मस्थान क्या है?
 ब्रह्मविद्य का हृदय ही श्रीकृष्ण का जन्मस्थान है.
 उसी में वसुदेव हैं, उसी में देवकी हैं, उसी में नन्द हैं, उसी में यशोदा हैं, उसी में सर्व है और उसी में सर्वज्ञ है.
 यदि किसी की अज्ञान सत्ता स्वीकार करोगे तो अपने अज्ञाना सत्ता स्वीकार करोगे तो अपने अज्ञानाश्रयत्व को मानना पड़ेगा.
 जो अज्ञात सत्ता को स्वीकार करेगा, उसे हम अज्ञानी हैं- यह स्वीकार करने के लिए बाध्य होना पड़ेगा.
 चाहे ईश्वर हो, चाहे जगत् हो, अज्ञात सत्ता की स्वीकृति अपने अज्ञानीत्व की स्वीकृति है.
 ये जो गीताजी हैं स्वयं प्रकाश ही हैं.
 ब्रह्मविद्या का ही एक नाम है गीता .
 ‘ उपनिषत्सु योगशास्त् रे’- यह न महाभारत में है और न किसी प्राचीन प्रामाणिक पाठ में है.
 यह तो साक्षात् ब्रह्मविद्या ही है.
 किसी भी आचार्य ने इन पंक्तियों की व्याख्या ही नहीं की है.
 ‘शतसाहस्रयां संहितायां ब्रह्मविद्यायां योगशास्त्रे उपनिषत्सु ’- इसकी व्याख्या भी किसी पूर्वाचार्य ने नहीं की.
 अर्जुन भगवान् श्रीकृष्ण का परम मित्र था.
 इसलिए वह उनसे खुले दिल से बात करता था ; उसकी मनः स्थिति थी कि अरे बाबा, दिल में बात आ गयी तो अपने मित्र से क्या कपट.
 स्पष्टम्, स्पष्टम् बोल देना ही ठीक है.
 अर्जुन के हृदय में श्रीकृष्ण के प्रति इतना प्यार है कि उसने उनके नाम के आगे न श्री लगाया, न श्रीमान् लगाया, न पूज्यपाद लगाया और न जगद्गुरु लगाया जब कि लोग लम्बे से लम्बे विश्लेषण विशिष्ट नाम का उच्चारण करते हैं.
 अर्जुन ने तो कोई भी विश्लेषण न लगाकर केवल ‘कृष्ण’ कहकर सम्बोधित किया.
 कृष्ण का अर्थ आकर्षण भी होता है, कृष्ण का अर्थ नित्य सत्ता भी होता है, कृष्ण का अर्थ चुम्बक भी होता है.
 कृष्ण का अर्थ काला भी होता है और कृष्ण का अर्थ किसान तो है ही.
 कृष्ण , तुम एक बात तो कर्मों के संन्यास का निरूपण करते हो और फिर कर्मों के योग का निरूपण करते हो.
 यहाँ जो ‘ शंससि ’ शब्द है उसका अर्थ प्रशंससि नहीं होता है, निरूपण मात्र ही होता है ; जब तक ‘शंससि’ के साथ ‘प्र’ उपसर्ग नहीं लगेगा तब तक ‘प्रशंससि’ नही बनेगा ; इसलिए यहाँ शंसन करते हो माने-कर्म संन्यास का भी वर्णन करते हो और कर्मयोग का भी वर्णन करते हो.
 इसलिए ‘यत् श्रेयः एतयोः एकम्’- इन दोनों में- से जो श्रेयस्कर हो वह बताओ.
 यहाँ मानो श्रीकृष्ण ने कहा कि अरे बाबा, जब हम दोनों का वर्णन कर रहे हैं तब समझो दोनों ही श्रेयस्कर हैं.
 अर्जुन ने कहा कि ‘ तत् सुनिश्चितम् श्रेयः मे = मह्यम् मदर्थं मदनुष्ठानाय सुनिश्चितम् ब्रूहि’- मैं, किसका अनुष्ठान करूँ यह मेरे लिए बोलो.
 तुम सारी दुनिया को अपनी नजर में रखकर बोल रहे हो.
 विरक्तों के लिए भी, अनुरक्तों के लिए भी.
 पता नहीं किस अधिकारी के लिए क्या बोल रहे हो.
 लेकिन मैं तो एक ही अधिकारी तुम्हारे सामने बैठा हूँ.
 ’ यहाँ क्रिया-विशेषण भी है और श्रेय का विशेषण भी है.
 तात्पर्य यह है कि कभी तो कहते हो कि कर्म में अकर्म देखना ही ठीक है!
 कभी कहते हो कि कर्मोच्छेद ही ठीक है, अभी कहते हो कि केवल शारीर कर्म ही करना चाहिए.
 कभी कहते हो कि कर्मोच्छेद ही ठीक है, कभी कहते हो यदृच्छा लाभ संतुष्ट रहना चाहिए.
 कभी कहते हो कि ब्रह्मार्पण होना चाहिए और कबी कहते हो कि कर्म यज्ञ अच्छे नहीं होते, सारे कर्म समाप्त हो जाते हैं, ज्ञानाग्नि सारे कर्मों को दग्ध कर देती है.
 इससे तो मालूम पड़ता है कि तुम कर्मसंन्यास के बड़े पक्षपाती हो ; फिर बोलते हो कि ‘ योगमातिष्ठोत्तिष्ठ ’ योग पर आस्था करो, उठकर खड़े हो जाओ ; इस प्रकार बाबा!
 तुम दोहरी बात क्यों बोलते हो.
 दोहरी बात तो तब बोली जाती है, जब सामने वाले आदमी की समझ में कुछ गड़बड़ पैदा करनी होती है.
 इसलिए यह क्या बोल रहे हो?
 मैं हूँ तुम्हारे सामने.
 जरा मेरी ओर देखकर बोलो और केवल मेरे लिए बोलो!
 अब कहते हैं कि ‘ श्रीभगवानुवाच ’ माने भगवान् बोले कि अच्छा अर्जुन , तुम्हारे लिए ही बोलते हैं.
 यह ठीक है कि यहाँ कर्मत्याग-कर्मसंन्यास और कर्मानुष्ठान- इन दोनों में दुविदा है.
 पहले बुद्धि और घोर-कर्म में दुविधा थी.
 कर्मसंन्यास और कर्मयोग दोनों बाह्य अनुष्ठेय है.
 भगवान् ने कहा कि भाई, प्राप्तव्य है निःश्रेयस.
 निःश्रेयस क्या है?
 जिसमें निरुत्तर निरतिशय श्रेय से और जिसके बाद कोई श्रेय बाकी न रह जाय, वह है निःश्रेयस.
 निरतिशय माने जिससे बड़ा कोई न हो और निरुत्तर माने जिसके बाद कोई न हो, वही निःश्रेयस मुझको बताओ!
 भगवान् ने कहा कि देखो कर्म तो दोनों निःश्रेयस का ही है-
 यह एकदम साफ है, बिना दीये के दिखायी पड़ता है कि यहाँ जिस संन्यास और कर्मयोग का वर्णन है, वे दोनों निःश्रेयस के साधन हैं.
 साधनविषयक निर्णय है यहाँ, साध्य-विषयक निर्णय नहीं है.
 साधन अनुभवी के लिए नहीं होता, अज्ञानी के लिए होता है, अनुभव हेतु होता है.
 इसमें से कर्म संन्यास साध्य है कि कर्मयोग साध्य है- यह प्रश्न नहीं है.
 निःश्रेयस रूप साध्य का साधन क्या है- यह प्रश्न है.
 प्रश्न है- साधन-विषयक ; जहाँ जो ‘निःश्रेयसकरौ’ है, इसमें निःश्रेयस के साथ जब कृ-धातु जुड़ी हो तो हेतु में प्रत्यय होकर ‘कराः’ बना.
 निःश्रेयस प्राप्त नहीं हुआ है, निःश्रेयस की प्राप्ति के साधन हैं.
 कौन?
 कर्मयोग भी और कर्मसंन्यास भी.
 दोनों हैं ; अच्छा, कृष्ण! ;   बताओ, हमारे लिए विशिष्ट क्या है?
 ‘ तयोस्तु कर्मसंन्यासात् कर्मयोगो विशिष्यते’- इन दोनों में कर्म संन्यास की अपेक्षा कर्मयोग विशिष्ट है?
 किन्तु तत्वज्ञ ‘ कृतात् कर्म-संन्यासात् ’- नहीं, ‘ अज्ञकृतात् कर्म-संन्यासात् कर्मयोगो विशिष्यते’ .
 बिल्कुल मूल में एकदम यह बात स्पष्टक है, इसमें लड़ाई करने की कोई जरूरत ही नहीं है.
 भगवान् कहते हैं कि-
 योगी युक्त है और जो श्रद्धावान् मेरा भजन करता है वह युक्तम है.
 यहाँ प्रश्न उठता है कि इस कथन में भजन और भक्त की प्रशंसा ही अभीष्ट है या कुछ और है?
 श्रद्धालु ने भगवान् को तो देखा ही नहीं है.
 वह श्रद्धालु है, भजन करता है और केवल युक्त नहीं, युक्तम् है.
 वहाँ भजन की प्रेरणा के लिए ही उसको युक्तम कहा गया है.
 यहाँ वास्तव में वह ‘योगिनामपि सर्वेषाम् ’ श्रेष्ठ हो, इसके लिए उसको युक्तम् नहीं कहा गया है.
 गीता में यह कथन भी भगवान् का ही है कि-
 इसके एक ओर है भक्त और दूसरी ओर है ‘ तेऽतीव मे प्रियाः श्रद्दधाना मत्परमाः ’ यह तो ऐसा ही है जैसे कोई बच्चे से कहे कि शाबास बेटे, मैं तुम्हारे बड़े भाई से तुम्हें ज्यादा प्यार करता हूँ.
 लेकिन हम यहाँ उस बाप को नहीं जोड़ते हैं.
 गीता के बारहवें अध्याय में भी इसी प्रकार की बातें आयी हैं जैसे- ‘ मय्येव मन आधत्स्व ’- एक, ‘ अथ चित्तं समाधातुं न शक्नोषि मयि स्थिरम्’- दो, ‘ अभ्यासयोगेन ततो मामिच्छाप्तुं धनंजय ’- तीन, ‘भ्यासेऽप्यसमर्थोऽसि मत्कर्मपरमो भव ’- चार, ‘मदर्थमपि कर्माणि कुर्वन्सिद्धिमवाप्स्यसि ’- पाँच और ‘ अथैतदप्यशक्तोऽसि कुर्त्तुं मद्योगमाश्रितः.
 ’‘सर्वकर्मफलत्यागं ततः कुरु ’- यह क्या हुआ?
 सबके पीछे यही पड़ा न!
 एक नम्बर हो गया बुद्धि-मन का समर्पण, दूसरा हो गया अभ्यास, तीसरा हो गया मतर्थ कर्म, चौथा हुआ सर्वकर्म- फलत्याग और जब फल बताना हुआ तो बोले कि- ‘ त्यागाच्छान्तिरनन्तरम् ’.
 इसमें जो चीज चौते नम्बर की थी, उसको पहले नम्बर पर पहुँचा दिया.
 बात यह है कि हमारा यह ग्वारिया बोलने में इतना निपुण है कि इसकी बात समझना बड़ा मुश्किल पड़ता है.
 देखो, मैं यह ग्वारिया-ग्वारिया बोलता हूँ, इसके पीछे एक कहानी है.
 मेरे एक मित्र गोस्वामीजी हैं.
 उन्होंने एकबार मुझको अपने घर भोजन करने के लिए बुलाया.
 ठाकुरजी को भोग लगाया, तुलसी डाली और उसके बाद वह थाली लाकर मेरे सामने रख दी.
 मैंने कहा कि गोस्वामीजी आपने अपने लिए प्रसाद नहीं लिया?
 वे बोले कि मैं तो इसका जूठा जाता ही नहीं.
 मैंने पूछा कि ऐसा क्यों?
 आप क्यों नहीं खाते?
 बोले कि यहाँ यह ग्वारिया और कहाँ मैं ब्राह्मण!
 फिर भला इसका जूठा कैसे खाऊँगा?
 मैं इसका जूठा खासकर अपनी जात नहीं बिगाडूँगा?
 इसके बाद मैंने एक महात्मा से पूछा कि ये गोस्वामी जी महाराज भगवान् श्रीकृष्ण की पूजा क्यों करते हैं, उनको भोग लगाते हैं, तब भी ऐसा क्यों बोलते हैं?
 महात्मा बोले कि देखो, गोस्वामीजी मूर्ति को मूर्ति नहीं समझते, साक्षात् ग्वारिया समझते हैं और अपने को ब्राह्मण मानते हैं.
 मूर्ति में साक्षात् श्रीकृष्ण का भाव है उनका!
 तो बाबा, यह जो गीतावक्ता है, वह एक ग्वारिया है ; उसके वचन पर ध्यान दो!
 ‘तयोस्तु कर्मसंन्यासात्कर्मयोगो विशिष्यते ’- इन दोनों में तारतम्य का निश्चय करना हो कि कौन बड़ा है और कौन छोटा है अथवा दोनों ही समान रूप से निःश्रेयस के साधन हैं, यह कैसे निश्चय किया जा सकेगा?
 वह तो छाती ठोंककर बोलता है कि कर्मयोग बड़ा है- ‘ कर्मयोगो विशिष्यते.
 ’ इस पर बाबाजी लोगों का मुँह जरा उदास हो सकता है ; लेकिन इसमें उदास होने की कोई बात नहीं है.
 आप इस बात को ध्यान मे लोगे तो देखोगे कि एक मनुष्य संन्यास लेता है, किन्तु उसके मन में कामना भरी है और दूसरा आदमी कर्म करता है पर उसके मन में कामना नहीं है.
 इन दोनों में कौन सा श्रेष्ठ है?
 निश्चय ही जो निष्काम है वह श्रेष्य है क्योंकि निष्कामता अंतरंग है और कर्मानुष्ठान तथा कर्मत्यागपूर्वक कर्म संन्यास हो तब तो वह श्रेष्ठ होगा और यदि निष्कामतापूर्वक कर्मानुष्ठान होगा तो वह भी श्रेष्ठ होगा.
 असल में निष्कामता ही अंतःकरण की शुद्धि है.
 अब देखो, हम वर्गीकरण करते हैं.
 एक मनुष्य के मन में कामना है और वह कर्म छोड़ देता है.
 पहले उसी पर विचार कर लें.
 प्रश्न यह है कि वह कामना को मिटाना चाहता है कि पूरी करना चाहता है?
 कर्म तो छोड़ दिया, परंतु मन में जो कामना है; उसको पूरी करना चाहता है कि मिटाना चाहता है?
 यदि मिटाना चाहता है तो कर्म-त्याग करने पर भी मन में कामना रहने पर वह साधक है क्योंकि वह कामना को मिटाना चाहता है.
 पर कामना को मिटाना नहीं चाहता, पूरी करना चाहता है और कर्म-संन्यास कर लेता है तो कर्म-त्याग करने पर भी वह मिथ्याचार हो जाएगा- ‘मिथ्याचारः स उच्यते .
 ’ क्योंकि वह अपनी कामना पूरी करना चाहते है.
 उसने पहले से निश्चय कर लिया है कि जब हम संन्यासी होंगे तब हमको इस मठ की महन्ती मिलेगी, इस गद्दी का आधिपत्य मिलेगा ; ऐसा निश्चय करने के बाद ही वह संन्यासी हुआ है.
 लेकिन वह संन्यासी कहाँ हुआ? ;   उसने तो करोड़पति होने के लिए संन्यास लिया है.
 उससे पहले से लिखा-पढ़ी हो गयी है कि जब तुम संन्यासी हो जाओगे, तब तुमको इस गद्दी का महन्त बना देंगे.
 इसलिए उसने कामना की पूर्ति के लिए जो संन्यास ग्रहण किया है, वह उसका मिथ्याचार है.
 अब एक ने कहा कि भाई, अभ तो मन में कामनाएँ आती हैं.
 पर संन्यास ग्रहण कर लेंगे तो धीरे-धीरे मिट जायेंगी, हम उनको मिटा लेंगे.
 ऐसा जो व्यक्ति है, वह साधक है.
 दूसरा आदमी कर्म करता है.
 कर्म तो है उसके जीवन में ; परंतु कामना भी है.
 इस तरह के आदमियों में दो भेद हैं.
 यदि वह कामना की पूर्ति के लिए निषिद्ध कर्म करता है तो पामर है और यदि कामना की पूर्ति के लिए विहित कर्म करता है तो विषयी है, संसारी है.
 अब एक तीसरे व्यक्ति को देखो, जिसमें कर्म तो हैं, पर कामना नहीं है.
 तब तो वह साधक हो गया, बढ़िया साधक हो गया ; यह बात तीसरे अध्याय के सातवें श्लोक में आ चुकी है-
 इसमें ‘स विशिष्यते’ है और यहाँ ‘कर्मयोग विशिष्यते’ है.
 बात एक ही है.
 अच्छा अब एक दूसरी बात लो.
 चाहे त्याग हो, चाहे कर्म हो, उसमें जो निष्कामता है, वही शून्य है और उसके बिना कर्मसंन्यास भी शून्य है.
 अब देखो कि निष्कामता के मूल में कर्तव्य है तो यह निष्कामता भी समाधिस्थ कर देगी, समाधि में ले जायेगी अथवा भगवत्-कामना का रूप धारण करके भक्तिमय हो जायेगी.
 यदि कर्तत्व है तो निष्कामता के दो परिणाम होंगे.
 यदि अंतःपरिणाम होगा, प्रतिलोम परिणाम होगा तो समाधि लगेगी और यदि दिव्य विषयाकार परिणाम होगा तो भक्ति बन जायेगी.
 यदि कर्तृत्व नहीं है (समाधि आदि में कर्तृत्व नहीं भासता है) तो यह प्रश्न यह है कि अज्ञान है कि नहीं?
 यदि अज्ञान है तो कर्तृत्व शान्त होता है और यदि अज्ञान मिट गया है तो कर्तृत्व केवल आभासमात्र है, उसकी कोई कीमत नहीं है.
 परंतु अज्ञान मिट गया है तो निःश्रेयस प्राप्त हो गया है.
 अज्ञान की निवृत्ति से उपलक्षित आत्मा ही निश्रेयस है, फिर साधनानुष्ठान का कोई प्रश्न नहीं है.
 देखो, मैंने इस प्रकार वर्गीकरण करके आपको इसलिए सुनाया कि प्रशंसा न कर्मयोग की है और न कर्म-संन्यास की है, केवल निष्कामता की है.
 सकाम कर्मत्याग भी निन्दित है.
 उसमें यदि सकामता है तो योगत्व ही नहीं है.
 इसलिए अज्ञानकृत माने कर्तृत्वकृत = कामकृत कर्म-संन्यास की अपेक्षा निष्काम कर्मयोग श्रेष्ठ है और मनुष्य को अंतःकरण- शुद्धि के लिए निष्काम कर्मयोग ही करना चाहिए.
 जैसे कुत्ता कै की हुई वस्तु खा लेता है वैसे ही यदि सकाम पुरुष कर्म-संन्यास करेगा तो वह फिर कहीं न कहीं कर्म और कर्मफल के चक्कर में पड़ जायेगा और उगले हुए- को खायेगा.
 इसलिए कर्मयोग के द्वारा अपने अंतःकरण को शुद्ध और परिपुष्ट करके, अधिकारी बनकर कर्म-संन्यास करना चाहिए.
 ' अरे भाई, बीच में संन्यासी हुए- इसकी अपेक्षा तो नित्य संन्यासी होना अपेक्षित है.
 निष्काम होना प्रशंसनीय है, निष्काम को नित्य संन्यासी ही समझो.
 संस्कार के द्वारा जो संन्यास आता है, वह अपने प्रागभाव में से निकलता है.
 राग-द्वेष राहित्य में- से जो निकलता है, वह अपने प्रागभाव में- से नहीं निकलता, अपनी नित्यता में- से निकलता है.
 ‘न द्वेष्टि न काङ्क्षति ’- यहाँ जो काङ्क्षति है, इसमें राग है, क्योंकि द्वेष का सहकारी ‘काङ्क्षति’ है.
 जिसके हृदय में राग द्वेष नहीं है, वह नित्य संन्यासी है, निर्द्वन्द्व है.
 उसको तो किधर न जाय- यह भी ख्याल नहीं रहता.
 ‘द्वौ दौ इति द्वन्द्वम्’- ऐसा पतला रास्ता है कि इस पर दो साथी मिलकर अगल-बगल चलना चाहें तो नहीं चल सकते.
 हम पति-पत्नी हैं, दोनों संन्यास लेंगे.
 हम दो मित्रहैं, एक साथ ही संन्यास लेंगे और एक साथ रहेंगे.
 निर्द्वन्द्व का यही अर्थ है कि दो-दो मिलकर रहेंगे- यह इसमें चलने वाला नहीं है.
 यहाँ तो भगवान् ही सबको अलग-अलग पैदा करता है.
 यहाँ जो लेकर आये थे, वही लेकर जाना है, बाकी लेकर जाने की कोशिश मत करना- इसी का नाम संन्यास है.
 जैसे पैदा हुए थे, वही तुम्हारा स्वरूप है- निर्द्वन्द्व !
 अब देखो ‘महाबाहो सुकं बन्धात् प्रमुच्यते .
 ’ आसानी से बन्धन से छूटने का उपाय यही है.
 भई, बात तो यह है कि ये जो श्लोक हैं, इनमें से एक-एक श्लोक पर कम से कम एक श्लोक पर कम से कम एक-एक दिन बोलना हो तब इनकी गहराई में प्रवेस किया जा सकता है.
 यहाँ तो यह ख्याल रहता है कि नौ-दस दिनों में गीता को पूरा करना है.
 इसलिए संक्षेप में ही इन पर विचार किया जा सकता है.
 शास्त्र में बालक शब्द का अर्थ किसी उम्र का बालक नहीं होता है.
 तर्क-संग्रह में ऐसा आता है कि यदि कोई व्याकरणादि शास्त्र का तो अध्ययन न किए हुए हो तो उसको बालक कहते हैं.
 ‘अधीत-व्याकरणादि-शास्त्रोपि-अनधीत-न्याय-शास्त्रो बालः’ अर्थात् बालक माने बच्चा नहीं होता, जो सांख्योग के रहस्य को नहीं जानता है, उसका नाम बालक है.
 ‘ बालाः प्रवदन्ति ’- माने बालकों में यह प्रवाद फैला हुआ है ; प्रवाद माने अफवाह, बकवास!
 यहाँ सांख्य माने सांख्य-विचार-प्रधान कर्म-संन्यास है.
 लक्षणा है यहाँ.
 सांख्य अलग है, योग अलग है- यह बच्चों का प्रवाद है.
 पंडित लोग ऐसी चर्चा आपस में नहीं किया करते.
 पंडित तो ऐसे-ऐसे हैं महाराज, कि मत कुछ पूछिए!
 ईश्वर कृपा से एक संप्रदाय के एक पंडित हैं, जो आचार्य पीठ पर बैठे हुए हैं.
 एक दिन मैंने उनसे पूछा कि आपके आद्याचार्य ने कितने ग्रंथ बनाये हैं.
 उनके द्वारा रचित ग्रंथों की संख्या कितनी है? ;   इस पर वे इधर-उधर देखने लगे.
 यह देखकर आश्चर्य हुआ कि अपने संप्रदाय के आचार्य-पीठ पर बैठे हुए महानुभाव को भी यह नहीं मालूम है कि उनके आद्याचार्य ने कितने ग्रंथ बनाये हैं.
 इसी तरह एक सज्जन आये और बोले कि मैं चारों वेद जानता हूँ.
 मैंने पूछा कि महाराज, चारों वेदों में क्या-क्या है?
 इस पर वे बोले- कि भाई, मैं तो केवल इतना जानता हूँ कि वेद चार हैं.
 इसके अतिरिक्त मुझे और कुछ मालूम नहीं है.
 लेकिन यह पंडितों की बात नहीं है कि वेद चार हैं- ‘वेदैश्च सर्वेरहमेववेद् यः.
 ’ इसलिए ये तो बालक हैं.
 ‘ एकमपि कर्मसन्स्यासं वा कर्मयोगं वा सम्यक् आस्थितः निष्कामतया आस्थितः ’- अर्थात् कर्म-संन्यास निष्कामता से माने विषय-विषयक कामना का परित्याग करके हो तो ठीक!
 ‘ सम्यक्-आस्थितः ’- आस्था में सम्यक् चाहिए कि दोनों का फल चाहिए?
 दोनों का फल तो यही है कि जिससे अज्ञान की निवृत्ति होती है, वह तत्वज्ञान प्राप्त हो जाये.
 अंतःकरण शुद्धि तुम कर्मयोग से करते हो कि कर्म-संन्यास से करते हो, इसमें हमारा आग्रह नहीं है.
 प्रत्यक्-चैतन्याभिन्न ब्रह्म-तत्व का जो अज्ञान है- ‘अहम् आत्मानं ब्रह्म न जानामि’- मैं अपने आपको ब्रह्म नहीं जानता- इत्याकार जो अज्ञान है, इसकी निवृत्ति ही फल है.
 इसको चाहे कर्मयोग से अंतःकरण शुद्ध करके प्राप्त करो और चाहे कर्मसंन्यास से प्राप्त करो!
 अब आगे प्रश्न यह उठाते हैं फल का.
 फल जब दो हो जायेंगे तब तो काम ही बिगड़ जायेगा.
 हमारे मित्र लोग इसकी व्याख्या दूसरे ढंग से करते हैं.
 सांख्य-विचार से जिस स्थान की प्राप्ति होती है, वहाँ ‘योगैरपि परम्परया तदेव गम्यते.
 ’ बात यह है कि इसमें ‘ अपि ’ जोड़ देने पर सांख्य की प्रधानता और योग की गौणता हो जाती है.
 योग की गौणता क्यों हो गयी?
 बीच में कुछ गुण आना चाहिए. लेकिन हम उसकी चर्चा नही करते छोड़ देते हैं कि ‘अपि’ का क्या अर्थ है.
 हमारे गुरुजी को व्याकरण पढ़ाते समय ‘ओल्यो’ बोलने की आदत थी.
 वैरागी लोग ‘राम भरोसे’ बीच-बीच में बोलते जाते हैं.
 इसी तरह श्रीकृष्ण को ‘अपि’ बोलने की आदत थी.
 यह तकियाकलाम था उनका.
 तो, फल में कोई भेद नहीं है.
 फल तत्वज्ञान है, क्योंकि फल भी असल में अपनी प्रयोजन पूर्ति करके, खाने वाले का पेट भरकर नष्ट हो जाता है.
 मतलब यह है कि अविद्या की निवृत्ति करके तत्वज्ञान-रूप फल भी नष्ट हो जाता है- निवर्तकत्वेन ही उसका सार्थक्य है.
 वह जिज्ञासा को परिसमाप्त कर देता है, इसलिए निष्काम कर्मयोग और संन्यास- इन दोनों से एक ही वस्तु प्राप्त होती है.
 सांख्य माने कर्म संन्यास ही होता है.
 अतएव जो सांख्य औ योग को एक देखता है, दोनों में अनुगत फल को एक देखता है, र यह देखता है कि सांख्य अलग है, योग अलग है, परंतु एक चीज है ऐसी जो सांख्य में भी है औ योग में भी है, एक ही फल दोनों में अनुगत है, वही वास्तविक तत्वज्ञानी है.
 संस्कृत भाषा में एक माने अनुगत होता है-
 दोनों में, तीन में, चार में, पाँच में जो अनुगत हो उसका नाम होता है एक.
 इसलिए सांख्य और योग दोनों में अनुगत है.
 ज्ञानरूप फल की दृष्टि से जो सांख्य और योग दोनों को देखता है, वही वास्तव में देखता है.
 देखो लोग देखते हैं कि विषय में दोष हैं, लेकिन ममता खींचकर उसी ओर ले जाती है.
 यह क्या है?
 यह मोह है- ‘यन्मोहो ज्ञानिनोरपि.
 ’ (सप्तशती 1.44) तो सांख्य औरयोग दोनों का फल है तत्वज्ञान, जिससे अविद्या की निवृत्ति होती है.
 विवरण-प्रस्थान में कर्मयोग का फल अन्तःकरण शुद्धि द्वारा तत्वज्ञान है और भामती प्रस्थान में कर्मयोग का फल अन्तःकरण शुद्धि द्वारा विविदिषोत्पादन है.
 भामती प्रस्थान में जिज्ञासा-पर्यन्त कर्मयोग जाता है और विवरण प्रस्थान में अंतःकरण शुद्धि द्वारा वेदनोत्पत्तिपर्यन्त कर्यमोग की गति है.
 यह विवरण प्रस्थान और भामती प्रस्थान में भेद है.
 अब एक बात और कह दी यदि कर्म संन्यास को सफल बनाना है तो भी कर्मयोग ही करना चाहिए.
 यदि कर्मयोग नहीं करोगे तो सच्ची बात यह है कि जिन्होंने ब्रह्मचर्याश्रम में रहकर ब्रह्मचर्य धर्म का पालन नहीं किया, गृहस्थ-धर्म का पालन नहीं किया और वानप्रस्थाश्रम में रहकर वानप्रस्थ-धर्म का पालन नहीं किया, वे संन्यासी होकर संन्यासाश्रम का मुँह उजागर कर देंगे, ऐसी उम्मीद करना बिल्कुल व्यर्थ है.
 जो ब्रह्मचर्याश्रम में कर्मयोग करेंगे, गृहस्थाश्रम में कर्यमोग करेंगे, वानप्रस्थाश्रम में लययोग करेंगे, जिनको अपने धर्म के पालन का अभ्यास होगा, वहीं संन्यासी होने पर संन्यास धर्म का पालन कर सकेंगे.
 नहीं तो वहाँ तो गड़बड़ करके आये ही हैं; यहाँ भी गड़बड़ करेंगे.
 आश्रम धर्म के उल्लंघन की जब आदत ही पड़ गयी है तो वह संन्यासी होने पर भी संन्यास की प्राप्ति बड़े कष्ट से होती है, उसके लिए वह आयास साध्य है.
 उस बेचारे को शुरू से; विविदिषु संनय्सा होकर गुरु-सेवारूप धर्म का पालन करना पड़ेगा, उसे भिक्षादि का आनयन करना पड़ेगा और उसको थोड़ा संभालना भी पड़ेगा.
 कुछ किटक के लिए रखना पड़ेगा, कुछ खाने के लिए रखना पड़ेगा और कुछ चेला-चाँटी के बिना भी उसका काम नहीं चलेगा.
 मतलब यह कि कर्मयोग का ठीक-ठाक पालन किये बिना, अंतःकरण के निष्काम हुए बिना बाह्य कर्म-संन्यास ग्रहण कर लेगा, उसे संन्यास धर्म के पालन में बड़ा कष्ट होगा.
 ‘यः पूर्वं योगयुक्तो भूत्वा पश्चात् मुनिर्भवति स अचिरेण ब्रह्म अधिगच्छति ’- माने जो पहले कर्मयोग युक्त होकर अंतःकरण शुद्ध करके बाद में मुनि होता है, संन्यासी होता है, उसको बहुत जल्दी ब्रह्म का साक्षात्कार हो जाता है, अथवा जो पहले का कर्मयोगी नहीं है, वह संन्यासी हो जायेगा तो उसको ब्रह्मसाक्षात्कार में भी बड़ा देर लगेगी.
 यदि यह कहो क कर्म करने में तो कुछ न कुछ लेप लगेगा ही और यह उक्ति हुए बिना नहीं रहेगी कि-
 ठीक है; ऐसा होता है तो है.
 लेकिन इसके पीछ जो संशय है, वह कर्म को शुद्ध बनाने में बाधक बनता है.
 मेरे एक परिचित सेठ हैं ; वे लोगों का बड़ा उपकार करते हैं.
 बाबाजी लोगों को कुँआ बनाने के लिए, प्याऊ लगवाने के लिए, सदाव्रत खुलवाने के लिए पैसे देते हैं.
 उनको जब मालूम पड़ता है कि मैं उसी तरप जा रहा हूँ, जहाँ उसका कूँआ, प्याऊ अथवा सदाव्रत चलता है, तो वे कहते हैं कि स्वामीजी, आपको कष्ट न हो तो जरा देखते आना कि उधर उस बाबाजी ने कुँआ बनवाया है कि नहीं, प्याऊ या सदाव्रत चलवाया है कि नहीं?
 मैंने एक ही बार कह दिया कि सेठजी, ‘ संशयात्मा विनश्यति .
 ’ यदि तुम्हारे मनमें संशय ही था तो तुमने पैसे दिये ही क्यों?
 मुझको तुम्हारी नौकरी करने में कोई आपत्ति नहीं है, मैं तो देखकर आऊँगा, पर तुम्हारे मन में जो शंका है, वह तो तुम्हारे सद्भाव को काट डालेगी.
 जो शंकालु है, वह पहले अपने शान्ति का ही नाश करता है.
 इसलिए ‘ योगयुक्तो विशुद्धात्मा ’ कर्म करोगे तो अंतःकरण शुद्ध होगा.
 अंतःकरण शुद्धि का लक्षण यही है कि मन और इन्द्रियाँ अपने वश में हो जाती हैं.
 विजितात्मा माने जिसका मन वश में हो गया है.
 हम मन को जहाँ लगा दें, वहाँ वह लग जाय.
 इसी तरह जितेन्द्रिय का अर्थ यह नहीं कि आँख फोड़ लिया, कान को बहरा कर लिया और जीभ काटकर फेंक दी- इसका नाम जितेन्द्रिय नहीं है.
 जितेन्द्रिय माने जब बोलना चाहें तब बोलें; जब सुनना चाहें, तब सुनें और जब न चाहें तब इन्द्रियों को बिल्कुल बंद कर दे, ठप्प कर दें.
 विजितात्मा और जितेन्द्रिय वही है; जिसमें अपन् अंतःकरण बहिष्करण को निर्विषय रखने का सामर्थ्य उदित हो जाय.
 वह जब चाहे तब सविषय और जब चाहे तब निर्विषय ; विचार करे तो विचार, नहीं तो निर्विचार.
 ‘ सर्वभूतात्मभूतात्मा ’- इसका अर्थ है कि अपने-पराये का भेद नहीं है.
 यह नहीं कि मैं इसी शरीर की आत्मा हूँ.
 यदि इसी शरीर की आत्मा बने रहोगे तो क्या होगा?
 एक सज्जन बोलते थे कि ईश्वर तो परोक्ष ही रहेगा.
 क्योंकि भाई, ईश्वर परोक्ष क्यों रहेगा?
 इसीलिए रहेगा कि तुम इसी शरीर को ‘मैं’ करके बैठो हो.
 तभी तुम्हारी दृष्टि में ईश्वर में परोक्षता है.
 यदि तुम ऐसा मानोगे कि आकाश ही तुम्हारा शरीर है- तुम चिदाकाश हो तो देखोगे कि ईश्वर की अज्ञात सत्ता नहीं है, ईश्वर परोक्ष नहीं है, बिल्कुल अपरोक्ष है.
 आज कोई ईश्वर की व्यापाकता के बारे में पूछ रहे थे.
 हम ईश्वर में ‘मूर्तसंयोगित्वरूप विभुत्व’- नहीं मानते हैं, जैसा कि नैयायिक लोग, आर्यसमाजी लोग, ईसाई लोग, मुसलमान लोग मानते हैं.
 हम तो ईश्वर में ‘सर्वोपादानत्व रूप विभुत्व’ मानते हैं.
 जैसे कंगन में सोना है, घड़े में माटी है, औजार में लोहा है, वैसे ही संसार में सब स्त्री पुरुषो, पेड़-पौधे, मिट्टी-पानी में मूलसत्ता के रूप में, मूल तत्व के रूप में सर्वोपादानत्वेन ईश्वर व्याप्त है.
 एक महात्मा हमारे गाँव में चौदह मील दूर गंगा के किनारे रहते थे.
 मैं उनके पास जाकर उनकी सेवा कर दिया करता.
 उनकी जात-पाँत का कुछ पता नहीं था ; वे नंगे रहते थे ; अस्सी-पच्चासी या नब्बे वर्ष की उनकी उम्र थी ; मैं उनके पास जाता तो उनकी रसोई बना दिया करता था.
 वे जब खा लेते थे तब मैं उनका प्रसाद खा लेता था.
 जब यह बात मेरे गाँव के ब्राह्मणों को मालूम हुई तब वे लोग इकट्ठे हुए और बोले कि बाबा, हमारा यह बालक तुम्हारा जूठा खाता है?
 तुम बताओ कि तुम्हारा दूध क्या है?
 तुम किस जात में पैदा हुए हो?
 इस पर बाबा ने जवाब दिया कि ‘गुरु’ जो चींटी है सो मैं हूँ, जो मच्छर है सो मैं हूँ, और जो पेड़-पौधा है, सो भी मैं ही हूँ.
 इस उत्तर से हमारे गाँव के ब्राह्मणों को संतोष नहीं हुआ.
 उन्होंने बहुत जिद की, तब बाबा ने कहा कि आपलोग यह जानकर क्या करेंगे कि हमारा जन्म कहाँ हुआ, किस कुल में जन्म हुआ, हमने अब तक क्या किया है, किस यूनिवर्सिटी में पढ़ा हूँ और कौन सी डिग्री प्राप्त की है?
 अरे, न्यायाचार्य वेदान्ताचार्य की उपाधियाँ लिखने के लिए संन्यासी नहीं हुआ जाता है.
 बी.ए., एम.ए. और डॉक्टर लिखने के लिए भी संन्यासी नहीं हुआ जाता.
 संन्यासी के लिए कहा गया है कि- ‘आत्मवृत्तं न प्रकाश्यम्’- वह अपने पूर्व चरित्र को प्रकाशित न करे.
 इसलिए यह समझो कि जो सबका आत्मा है, वही मेरा आत्मा है.
 चोर-चमार की आत्मा भी मैं ही हूँ.
 साँप-बिच्छू की आत्मा भी मैं हूँ.
 मायोपाधिक ईश्वर की परमार्थ स्वरूप आत्मा भी मैं ही हूँ.
 यह है- ‘सर्वभूतात्मभूतात्मा’.
 एक और महात्मा थे, जिनको किसी न्यायालय में जाना पड़ा.
 उनसे मजिस्ट्रेट ने पूछा कि तुम कौन हो?
 महात्मा ने उत्तर दिया कि तुम्हें मैं क्या दीखता हूँ?
 मजिस्ट्रेट ने कहा कि मुझको तो तुम आदमी दिखते हो.
 महात्मा ने कहा कि तब तुम चमार हो.
 क्योंकि तुम चाम देखते हो, यदि तुम आत्मा देखो तो आत्मज्ञ होते!
 अरे महाराज, वह मजिस्ट्रेट तो दंग रह गया.
 और बोला कि अरे मेरे सामने यह कौन लाया गया है?
 यह तो कोई सिद्ध पुरुष है.
 महाराज नमस्कार है आपको!
 आप जाइये ; हो गया बयान आपका.
 तो, क्या देखते हो तुम?
 तुम्हारी दृष्टि कहाँ तक पहुँचती है?
 हमको पापी देखते हो तो तुम भी पापी हो, हमको पुण्यात्मा देखते हो तो तुम भी पुण्यात्मा हो, हमको योगी देखते होतो तुम भी योगी हो, हमको ज्ञानी देखते हो तो तुम भी ज्ञानी हो, हमको ब्रह्मज्ञानी देखते हो तो तुम भी ब्रह्मज्ञानी हो और हमको ब्रह्म देखते हो तो तुम भी ब्रह्म ही हो.
 जहाँ तुम हो, वहीं से देखोगे, जो तुम हो, वही तो देखोगे- अपने आपको ही देखता है आदमी, दूसरे को तो देखता ही नहीं है- ‘ सर्वभूतात्मभूतात्मा .
 अब देखो, ‘कुर्वन्’ का अर्थ.
 ‘ कुर्वन् ’ का अर्थ है वर्क करते हुए, काम करते हुए देखते हैं.
 ठीक है, कुर्वन् तो तुम देखते हो, परंतु ‘न लिप्यते’!
 तुमको तो वर्कही दिखता है, कहीं भी कर्म का लेप नहीं दिखता.
 कर्म का लेप तब होता है, जब कर्म करने की वासना हो, कर्म का कर्तृत्व हो और कर्मफल का भोक्ता बनने की इच्छा हो.
 जब कर्म से अपूर्व उत्पन्न हो और उसमें फलदान का सामर्थ्य रहे तभी रस पैदा होता है.
 किन्तु यदि तत्ववेत्ता पुरुष को तत्व का दृढ़ अपरोक्ष साक्षात्कार न हुआ हो तो यह जो धारणा है, यह तत्व का दृढ़ अपरोक्षा साक्षात्कार हो जाने के बाद की नहीं है, यह भी पहले की है.
 अदृढ़ ज्ञानी को ही धारणा की आवश्यकता होती है.
 दृढ़ ज्ञानी को तो धारणा की कोई आवश्यचकता ही नहीं है.
 इसलिए तत्ववित् पुरुष युक्त होकर ‘नैव किंचित् करोमि इति मन्यते’- मैं कुछ नहं करता हूँ, यहाँ तक कि मैं कुछ नहीं करता हूँ- यह भी मैं नहीं करता हूँ.
 मैं कुछ नहीं करता हूँ- ऐसा भाव भी, ऐसी वृत्ति भी मैं नहीं करता हूँ.
 तब फिर क्या वह बेचारा चारों ओर से बन्द हो गया?
 चतुर्बन्द में चला गया?
 नहीं, चतुर्बन्द नहीं चला गया.
 वह आँख से देखता है, कान से सुनता है, त्वचा से छूता है, नाक से सूँघता है, मुँह से खाता है और पाँव से चलता है.
 उसको भी स्वप्न-जागरण होता है, वह भी साँसलेता है, वह भी ‘प्रलपन्’- बकवास करता है, वह भी ‘ विसृजन् ’ शौच- लघुशंका कर जाता है, वह भी ‘गृह्णन्’ खाता है और आँख की पलक उसकी भी उठती-गिरती है.
 पर यह सब होते हुए भी उसकी ऐसी स्थिति होती है कि-
 इन्द्रियाँ अपने विषयों में बरत रही हैं, मैं कुछ नहीं बरत रहा हूँ.
 देखो, जो रूखे-सूखे प्रकृतिवादी होते हैं, वे अपने कर्म को प्रकृति में रख देते हैं और स्वयं असंग द्रष्टा बनकर देखते रहते हैं.
 किन्तु ब्रह्मज्ञानी अपने कर्मों को प्रकृति में नहीं दिखता है.
 उसमें प्रस्थान भेद हैं.
 कर्मों का अधिष्ठान ब्रह्म है, कर्मों को सत्ता-स्फूर्ति देने वाला ब्रह्म है, कोई परिच्छिन्न कर्ता-भोक्ता इस शरीर में बैठा हुआ नहीं है.
 उसने सारे कर्मों को अद्वितीय ब्रह्म में डाल दिया.
 बड़ी जगह में जाते ही छोटा अपनी सत्ता को खो बैठता है.
 अपरिच्छिन्न अधिष्ठान प्राप्त होते ही परिच्छिन्न अपने अत्यन्ता भाव के अधिष्ठान में हो जाता है, इसलिए उसकी परिच्छिन्नता मर जाती है.
 कर्म तभी तक है, जब तक ब्रह्म में इनका आधान नहीं होता.
 ‘ संग त्यक्त्वा ’- उसमें यह आसक्ति नहीं है कि कर्म का फल मिले अथवा कर्म पूरा हो जाय अथवा मैं एक बड़ा सा काम करके दिखा दूँ.
 बस, वह कर रहा है.
 ‘ लिप्यते न स पापेन ’- ‘ पापेन ’ का अर्थ है ‘कर्मफलेन’- चाहे वह पाप- कर्म से, चाहे पुण्य- कर्म से हो.
 इस श्रुति के व्याख्यान में श्री शंकराचार्य ने पाप का अर्थ कर्ममात्र किया है.
 जैसे जल पद्मपत्र का स्पर्श नहीं कर सकता, इसी प्रकार कर्म उसका स्पर्श नहीं कर सकते, लेप नहीं कर सकते.
 बस, आसक्ति नहीं है और परब्रह्म परमात्मा में, अधिष्ठान में यह संपूर्ण अध्यस्त बिना हुए ही, स्फुरित हो रहा है.
 प्रकाश के अत्यन्ताभाव के अधिष्ठान स्वप्रकाश में प्रकाश्य वस्तु नितान्त मिथ्या है.
 करो कर्म और कर्म होता है तो होने दो.
 योगी लोग केवल काया से भी कर्म करते हैं, केवल मन से भी कर्म करते हैं, केवल बुद्धि कहने का अभिप्राय क्या है?
 यह है कि योगी लोग उसमें आत्मसंयोग नहीं करते हैं.
 उनमें ‘काय द्वं अहं कर्ता, मन द्वारा अहं कर्ता, बुद्धि द्वारा अहं कर्ता और इन्द्रिय द्वारा अहं कर्ता’- इस प्रकार की भावना नहीं होती.
 वे अपने को उसमें नहीं जोड़ते, यही संग का परित्याग है.
 येजो काय, मन, बुद्धि और इन्द्रिय हैं, ‘नाहं न मे’- न मेरे हैं और न मैं हूँ.
 ‘न तु सन्ति’- ये वस्तुतः है ही नहीं.
 ‘ आत्मशुद्धये ’ का अर्थ हुआ कि हम नित्य-शुद्ध-मुक्त आत्मा का साक्षात्कार प्राप्त करने के लिए अथवा अंतःकरण की शुद्धि के लिए कर्म करते हैं.
 कई लोगों का मत है कि भोग शुद्ध होने पर अंतःकरण शुद्ध होता है-
 हम जो इन्द्रियों से भोग करते हैं, वह यदि शुद्ध हो तो अंतःकरण शुद्ध होता है.
 कुछ लोगों का मत है कि कर्म शुद्ध हो तो अंतःकरण शुद्ध होता है.
 ईश्वर भावना से अंतःकरण शुद्ध होता है.
 यह गोपियों का मत है.
 वेदान्तियों का मत है कि शुद्ध के चिन्तन से ही अन्तःकरण शुद्ध होता है.
 लेकिन शुद्ध क्या है- पहले इसको तो समझो.
 हमारे गाँव में लोग ‘निखालिस’ बोलते थे.
 परंतु ‘निखालिस’ शब्द शायद उर्दू में नहीं है, खालिस है.
 उसका अर्थ है कि बिना मिलावट का है, शुद्ध है.
 इसलिए ऐसे तत्व का चिन्तन करो, जिसमें माया, प्रकृति, कर्म, इनकी कोई मिलावट न हो.
 शुद्ध त्वपदार्थ का चिन्तन करो तब भी अन्तःकरण शुद्ध होगा.
 चिन्तन से ही अंतःकरण शुद्ध होगा इसमें साधनान्तर की कोई आवश्यकता नहीं है.
 यदि तुम्हारा चिन्तन शुद्ध हो गया तो अंतःकरण शुद्ध है.
 इसमें अपनी निष्ठा बड़ी प्रबल होती है.
 एक महात्मा ने हमको सुनाया था कि एक बार उत्तरकाशी में ऊपर से सूचना आयी कि बड़ी भारी बाढ़ आने वाली है.
 उसमें गंगा में इतना पानी ऊपर चढ़ जायेगा कि कई आश्रम डूब जायेंगे.
 वहाँ एक आश्रम में कई साधु रहते थे.
 एक ने पूछा कि कितना पानी चढ़ेगा?
 उसको उत्तर मिला कि कम से कम चार फुट पानी तो चढ़ ही जायेगा.
 यह सुनकर उस साधु ने फावड़ा उठाया और कहा कि हम छह से आठ फुट तक ऊँचा बाँध बना देतेहैं, फिर पानी कैसे आयेगा?
 अब वह फावड़े से मिट्टी खोदने लगा.
 दूसरे साधु ने कहा कि अरे भाई, आओ, हम भगवान् से प्रार्थना करें कि वे बाढ़ को फैला दें, उसका मुँह मोड़ दें और बाढ़ से हमारी रक्षा करें!
 वह हाथ जोड़कर भगवान् से प्रार्थना करने लगा.
 तीसरे साधु ने कहा कि बाढ़ की जो मौज हो सो करे, हम तो आँख बन्द करके समाधि लगाकर बैठते हैं.
 और चौथे साधु ने कहाकि अरे भाई, अच्छा हुआ.
 प्रारब्ध कब समाप्त होता, यह शरीर कब तक चलता, इसलिए बाढ़ आयेगी, तो उसमें यह शरीर बह जायेगा, फिर क्या फिक्र है और वह जाग्रत में मौज से बैठ गया.
 असल में मनुष्य की जो अपनी निष्ठा है, उसी में दुख-निवारण की सामर्थ्य है-
 इसलिए अपनी निष्ठा में पक्का रहना चाहिए ; फिर तुम्हारा दुख मिट जायेगा.
 अगर अपनी निष्ठा ही बदलते चलोगे- वेदान्ती से योगी हो जाओगे, फिर वेदान्ती न रहकर योगी बन जाओगे, फिर योगी न रहकर भक्त योगी बन जाओगे, फिर भक्त न रहकर धर्मात्मा हो जाओगे, और फिर धर्मात्मा भी न रहकर समाजसेवी बन जाओगे तो क्या होगा?
 जो अपनी जगह से गिरेगा, वह कितना गिरेगा- इसका कुछ ठिकाना नहीं है.
 इसलिए कर्मफल पर ध्यान मत दो, काम में लगे रहो, निष्ठा में से शान्ति निकलेगी.
 निष्ठा माने विच्युत न होना.
 अरे, च्युत मत हो जाओ, विचलित न हो जाओ.
 बैठ जाओ अपनी जगह पर.
 इसी को नैष्ठि की शान्ति कहते हैं.
 यदि अपने साधन से युक्त नहीं रहोगे, कामना के वश होकर फल में आसक्त हो जाओगे तो बाबा मेरे, ‘निबध्यते’- बँध जाओगे, बिल्कुल बँध जाओगे.
 इसलिए महात्मा लोग कामना में, कर्मफल से आसक्त नहीं होते.
 वशी देही माने जिस पुरुष का मन और उसकी इन्द्रियाँ उसके अपने वश में हैं.
 तो वशी-देही है, मन और इन्द्रियाँ जिसके वश में हैं, वह पुरुष देहधारी तो है; परंतु क्या करता है?
 वह देहधारी पुरुष अपने मन ही मन सारे कर्मों को नवद्वार वाले इस शरीर रूप नगर में, जिसमें नीचे भी दरवाजे हैं और ऊपर भी दरवाजे हैं- सात ऊपर हैं और दो नीचे हैं- उस शरीर रूप नगर में डाल देता हैं और ‘संन्यस्य स्वयं सुखमास्ते .
 ’ काम तो सब नगर पालिका का चल रहा है.
 यह तो म्युनिसिपैलिटी का काम है कि शरीर में पानी भी भरे, अनाज भी मुहैय्या करे और जो मल-मूत्रादि की नालियों की सफाई है, वह भी वही करे.
 उसके लिए नगर-पालिका का चेयरमैन या जमादार बनने की कोई जरूरत नहीं है.
 नगरपालिका का नगर पालिका करे.
 अपने को उसकी देखभाल करने भी नहीं जाना है- ‘नैव कुर्बन् न कारयन्.
 हमारे एक महात्मा ने हमें बचपन में बताया था कि तुम्हारे बारे में कभी कोई कुछ कहता है तो उसको कहने दो और जो होता है, उसको होने दो.
 दूसरे की जीभ पकड़ने की जरूरत नहीं है.
 जो हो रहा है, उसको तुम नहीं कर रहे हो.
 तो, यही बात गीता की है.
 यह मनुस्मृति नहीं है, यही गीता है.
 मनुस्मृति भी अंत में यही कहती है-
 अपने परिच्छिन्न अहं का बलिदान कर दो.
 सब में आत्मा है, आत्मा में सब हैं- यह दृष्टि रख लो.
 फिर तुम स्वतंत्र हो, तुम्हारा स्वराज्य है.
 यही बात गीता कहती है-
 अब बोले कि भाई, जब ईश्वर ने ही हमको इस झगड़े में डाल दिया है तब हम क्या करें?
 यह तो
 अरे, ईश्वर ने तुमको कर्ता थोड़े ही बनाया.
 ईश्वर ने तुमको कब पट्टा लिखकर दिया, कब अधिकार-पत्र समर्पित किया कि तुमको मैं कर्ता बनाकरर भेज रहा हूँ.
 उसनेकब कहा कि अब कर्तृत्व का अधिकार मेरा नहीं है, तुमको मिल गया है.
 क्या ईश्वर ने तुमको अपना अधिकार कभी हस्तान्तरित किया था, नहीं, ‘ न कर्तृत्वम्’ ईश्वर तुमको कर्ता नहीं बनाता.
 तब क्या बनाता है?
 कर्म बनाता है?
 नहीं, कर्म भी नहीं बनाता.
 ठीक है, लेकिन बाबा बाँधते तो है?
 बोले कि नहीं, ‘ कर्मफलं संयोगं च न सृजति ’- ईश्वर कर्मफल के साथ संयोग भी नहीं बनाता है.
 यह तो पूर्वमीमांसा वाले मानते हैं कि कर्ता जब कर्म करता है तो उससे अपूर्व पैदा होकर उसके साथ जुड़ जाता है और कुप्रवृत्ति, अशुभ प्रवृत्ति होने से एक अदृश्य पैदा होता है, जो कर्ता के साथ जुड़ जाता है.
 यह नैयायिक लोग मानते हैं कि ईश्वर तो नहीं करता है.
 लेकिन बात यह है कि जब हमलोग ही कहते हैं कि हे ईश्वर! ;   हम कर्ता है; हे ईश्वर!
 यह हमारा कर्म है; हे ईश्वर!
 हमारे इस कर्म का यह फल है.
 इसमें से अच्छे-अच्छे फल हमको दे दिया करो और बुरे-बुरे तुम भोग लिया करो.
 अब बताओ कि बुरे-बुरे क्या होंगे?
 हमारे एक महात्मा थे.
 एक लड़के को जो उन्नीस-बीस वर्ष का होगा, बहुत मिर्गी आती थी.
 मिर्गी माने अपस्मार.
 उसके बाप दादाओं ने सिखा दिया, तो उस लड़के ने जाकर उस महात्मा के पाँव पकड़ लिये और कहने लगा कि हमारी मिर्गी दूर कर दो.
 महात्माजी बोले कि क्यों रे, तूने जो पहले पाप किया है और उसका फल अब भोगना पड़ रहा है- इसको कौन भोगेगा?
 इसका उत्तर लड़का क्या दे?
 महात्मा ने उसको आशीर्वाद दिया ; उससे वह अच्छा हुआ या नहीं, यह मुझे स्मरण नहीं.
 तो अच्छे-अच्छे कर्म का फल तो ले लेना चाहते हैं और बुरे कर्म का फल ईश्वर पर डाल देना चाहते हैं.
 लेकिन उससे क्या ईश्वर दुखी बनेगा.
 वह कहाँ जायेगा?
 बोले कि नहीं; जब हम ईश्वर से कर्म का फल माँगते हैं, तभी वह देता है.
 जब कर्म माँगते हैं तब कर्म देता है और जब कर्तापन माँगते हैं, तब कर्तापन देता है.
 “स्वभावस्तु प्रवर्तते- अपना भाव ही प्रवृत्त होता है.
 हमने अपने को कर्ता माना लिया और कह दिया कि ईश्वर ने हमको कर्ता ही गढ़ा है.
 हमने अपने कर्तव्य कर्म मान लिये और बोले कि ईश्वर ने गढ़ा है.
 हम अपने कर्म का भोग स्वयं ले-लेकर भोग रहे हैं.
 यह विषय इतना हल्का-फुल्का है कि इसको समझने में कोई कठिनाई नहीं है.
 लेकिन दुनिया के लोग इसको बहुत बड़ा समझते हैं और दुख भोगते रहते हैं.
 देखो, मैं अपने एक ब्रह्मचारी की बात आपको सुनाता हूँ.
 हमलोग बद्रीनाथ जा रहे थे.
 वह ब्रह्मचारी भी हमारे साथ था.
 उसकी घड़ी रुद्र प्रयाग से आगे चट्टी पर खो गयी.
 वह रास्ते में कही गिर गयी या किसी ने ले ली- कुछ मालूम नहीं.
 हमलोग तो आगे बढ़े, लेकिन ब्रह्मचारी अपनी घड़ी खोजने के लिए पीछे लौट गया.
 वह पाँच मील तक नीचे गया और फिर पाँच मील ऊपर लौटा.
 तब तक हमलोग दस मील आगे आगे निकल गये.
 उस बेचारे को खूब चलना पड़ा.
 लगभग बारह-एक बजे दोपहर तक हमारे पास पहुँचा.
 वह उसके खो जाने के कारण भूखा-प्यासा, हाय-हाय-हाय करता रहा.
 यह कहता रहा कि उसने अब से बीस-पच्चीस वर्ष पहले सवा रुपये में वह घड़ी खरीदी थी.
 उसके लिए वह बड़ा दुखी ता.
 जब वह नीचे जाकर हमारे पास लौटा, तब उसे झरने पर पानी लेने के लिए जाना पड़ा.
 वहाँ उसे एक पीली-पीली अँगूठी पड़ी हुई मिली.
 उसमें एक सफेद नग भी लगा हुआ था.
 उसको उठाकर वह मेरे पास ले आया.
 हममें से कोई नहीं पहचान लगा कि वह अँगूठी पीतल की थी या सोने की?
 फिर भी मैंने ब्रह्मचारी से कहा कि अरे भाई, यह अँगूठी दो हजार की तो जरूर होगी.
 सवा सौ रुपये की तेरी घड़ी खो गयी और हजार रुपये की अँगूठी भगवान् ने तुमको दे दी.
 अब तो उस ब्रह्मचारी का सारा दुख ही दूर हो गया.
 जब हमलोग बद्रीनाथ पहुँचे तब उसने किसी को वह अँगूठी दिखाई ; उसने बताया कि यह तो पीतल की है, चवन्नी की होगी.
 फिर वह ब्रह्मचारी पहले की तरह ही दुखी हो गया.
 कहने का मतलब यह है कि दुख बिल्कुल मन से कल्पित होता है, मन से उपस्थित होता है और मन से स्वीकृत होता है.
 इसमें कुछ भी दम-खम नहीं है.
 इसको हमारा बनाकर ईश्वर ने नहीं भेजा था.
 हमने ही उसको अपना माना, हमने ही उसको बिछुड़ता माना और हमने ही उससे अपने को दुखी किया.
 ‘ स्वभावस्तु प्रवर्तते’- हमने अपना यह स्वभाव बना लिया है.
 आत्मा के बिना कोई चीज चेतन नहीं होती- यह आप बिल्कुल मान लो.
 समझ में न आता हो तो हमारे कहने से मान लो कि जो आत्मा अपना स्वरूप होगा, वही चेतन होगा.
 जो अपने से अन्य होगा, वह दृश्य होगा, जड़ होगा, परिच्छिन्न होगा, आश्रित होगा, मिथ्या होगा.
 केवल आत्मा ही चेतन होता है और दूसरा आत्मा चेतन नहीं होता है.
 दूसरा होते ही उसकी चेतनता समाप्त हो जायेगी.
 ब्रह्म भी यदि आत्म से जुदा रहेगा तो जड़ ही रहेगा, कल्पित ही रहेगा, परोक्ष ही रहेगा, दृश्य ही रहेगा, मिथ्या ही रहेगा.
 हमारी आत्मा से अलग रहकर कोई चेतन और सत्य रह सके, ऐसा नहीं हो सकता.
 यदि कहो कि ब्रह्म से हमारा आत्मा अलग रहे तो क्या होगा?
 उस अवस्था में चेतन तो रहेगा, लेकिन परिच्छिन्न रहेगा, टुकड़े-टुकड़े रहेगा.
 क्षणिक चैतन्य हो जायेगा, आत्मा ब्रह्म से अलग होकर और आत्मा से अलग होकर ब्रह्म जड़ हो जायेगा.
 इसलिए जब तक दोनों सुलह नहीं करेंगे, एक नहीं होंगे, तब तक न्याय नहीं होगा, यथार्थ निर्णय नहीं होगा.
 यह जो विभु है, इसका क्या अर्थ है?
 श्रुति में ऐसे आया है कि- ‘ एकं वै सद् विबभूव सर्वम् ’ [2]  ; वर्तन के साथ ‘वि’ लगाते हैं तो विवर्त होता है और ‘भू’ के साथ ‘वि’ लगाते हैं तो ‘विबभूव’ होता है ; यहाँ ‘भू’ के साथ ही तो ‘वि’ लगा हुआ है ; इसका अर्थ है कि- ‘यथा अस्ति तथा न भवति तद् विपरीतं भवति इति विभुः’- जैसा है वैसा नहीं होता, इसलिए ये विभु देवता हैं.
 ये किसी शरीर का पाप नहीं लेते हैं.
 ऐसे लोग कहते हैं कि देवता को पाप नहीं लगता.
 एकबार वह लगने आया तो भगवान् शंकर ने त्रिशूल लेकर उसको ऐसा खदेड़ा कि वह भाग गया ब्रह्म के पास.
 फिर भगवान् शंकर ने ब्रह्मा का एक सिर काट दिया.
 आपलोग बद्रीनाथ की तरफ जाते होंगे तो वहाँ जो ब्रह्मकपाली है, वहीं ब्रह्माजी का सिर काटा था.
 इसलिए उसका नाम ब्रह्मकपाली है.
 पाप चाहे ब्रह्मा करें, चाहे चींटी करें, चाहे मच्छर करें, चाहे आदमी करें, एक ही बात है.
 लेकिन पाप-पुण्य लगता है आदमी को ही, दूसरे को नहीं लगता.
 विभु परमात्मा किसी का पाप और पुण्य ग्रहण नहीं करता है.
 तब फिर हमें जो मालूम पड़ता है कि हम पापी और पुण्यात्मा हैं, यह क्या है?
 यही है कि ‘ अज्ञानेनावृतं ज्ञानम् ’- अज्ञान ने तुम्हारे सत्य के ज्ञान को ढक दिया है, अज्ञानावरण के कारण तुम अपने को पापी और पुण्यात्मा के रूप में देख रहे हो और तब तक देखते रहोगे, जब तक ब्रह्मज्ञान नहीं होगा.
 पाप-पुण्य कर्म ही व्यावहारिक सत्ता है और पाप-भावना तथा पुण्य-भावना की प्रातिभासिक सत्ता है.
 प्रतिभास में तो मजहब के भेद से अदला-बदली हो जाती है.
 आश्रम के भेद से भी अदला-बदली हो जाती है.
 गृहस्थ का पाप दूसरा, पुण्य दूसरा और संन्यासी का पाप-पुण्य दूसरा.
 आश्रम भेद से जिसका परिवर्तन हो जाता है, वह तो प्रातिभासिक ही है.
 लेकिन सर्वमान्य जो पाप-पुण्य है, उसको यदि व्यावहारिक मान लें तो वह ब्रह्मज्ञानैक बाध्य है, केवल ब्रह्मज्ञान से ही उसका बाध होता है.
 व्यावहारिक सत्ता उसको कहते हैं, जो ब्रह्मज्ञान हुए बिना बाधित न हो.
 तो, अज्ञानावरण के कारण यह ज्ञान आवृत हो गया है.
 ‘तेन जन्तवः मुह्यन्ति ’- यहाँ ‘जन्तवः’कहकर मनुष्य का बहुत बढ़िया नाम बड़ी इज्जत के साथ लिया गया है.
 परंतु माने जानवर होता है.
 अज्ञानावरण के कारण जानवर लोग अपने को पापी पुण्यात्मा मानकर मुग्ध हो रहे हैं, बेहोश हो रहे हैं.
 इसलिए भाई, अज्ञानावरण को मिटाओ!
 किन्तु इनमें तो ‘अशितम्’ है, वह क्या?
 ‘अशितम्’ माने नाश्ता.
 अज्ञानी लोग अज्ञान का ही नाश्ता करते हैं, अज्ञान ही खाते हैं, अज्ञान ही पीते हैं, अज्ञान ही देते हैं, अज्ञान ही लेते हैं.
 बाल-भोग भी अज्ञान ही का लगाते हैं.
 ‘ अशितम् ’ माने ‘भुक्तम्’ ‘नाशितम्’ भी होता है- जो अज्ञान का उपभोग नहीं करता.
 असल में ये ज्ञानी कहलाने वाले लोग बेवकूफों की बेवकूफी से फायदा उठाते हैं.
 यही ज्ञान का उपभोग है.
 यदि तुम दूसरे के अज्ञान से फायदा उठाते हो और चाहते हो कि दुनिया में लोग अज्ञानी रहें, हम इससे फायदा उठाते रहें, पूजा-पत्री-भेंट सब लेते रहें तो अज्ञानी से तुम्हारा प्रेम हुआ कि नहीं हुआ?
 अरे बाबा, ऐसा ज्ञान प्राप्त करो कि अज्ञान का बाल-भोग जरूरी न रहे, अज्ञान का भोजन जरूरी न रहे.
 अज्ञानियों से कुछ फायदा उठाने का काम मत करो.
 ‘ तेषामादित्यवज्ज्ञानम् ’- जब ज्ञान देखता है कि अब अज्ञान को इन्होंने अपना भोग्य नहीं बनाया तो वह ‘ आदित्यवत् ’- सूर्य के समान प्रकाशित होता है.
 असल में जो शुद्ध वृत्ति में आरूढ़ चेतन है, उसी का नाम आदित्य है.
 ‘अदितिः अस्ति अदीना’- अदीन वृत्ति में आरूढ़ जो चेतन है, वह अदिति है, सविता है, सूर्य है.
 जैसे प्रातःकाल सूर्य उगता है, वैसे तत्वज्ञान का उदय होता है और उदय होने पर वह परमार्थ वस्तु प्रकाशित कर देता है- ‘तत् परम परमार्थम्’ इसलिए लोक में आदित्य हैं और हृदय में ज्ञान है- यह दृष्टान्त दे दिया.
 तत् माने क्या?
 वही जो परमार्थ प्रकाशित हुआ, वह तत्.
 ‘यत् परमज्ञानं प्रकाशितं तस्मिन् गतः बुद्धिर्येषां’- तत्वज्ञान में अज्ञान को निवृत्त करके जिस परमार्थ का साक्षात्कार कराया है, उसका नाम है तत्.
 श्रीमद्भागवत में यही बताया गया है कि-
 सूर्योदय होने से मनुष्य की आँख के आगे जो अन्धेरा छाया हुआ है, वह मिट जाता है.
 सूर्य दुनिया में कुछ नहीं बनाता है, केवल अन्धेरा दूर कर देता है और जो है, वह दीखने लगता है.
 इसी प्रकार जब परमात्मा का ज्ञान उदय होता है, तब बुद्धि में अंधकार दूर कर देता है और जो असली चीज है, वह दीखने लगती है.
 सूर्य की तरह ज्ञान भी कुछ बनाता नहीं बिगाड़ता नहीं.
 प्रेम तो अप्रिय को भी प्रिय बना देता है.
 प्रेम निर्माता है.
 किन्तु ज्ञान निर्माता नहीं है, विधाता नहीं.
 वह केवल, जो जैसी चीज है, उसको वैसा ही दिखा देता है.
 यह शिव भी नहीं है, प्रलयंकर भी नहीं है.
 ज्ञान किसी को मारता नहीं, किसी को पालता नहीं, किसी को पैदा नहीं करता.
 ज्ञान केवल अन्धकार को मिटा देता है और जो चीज जैसी है वैसी दीखने लगती है.
 इसीलिए ज्ञान का फल अविद्या निवृत्ति मात्र ही है.
 यदि उत्पाद्य फल होगा तो वह भी नाशवान् हो जायेगा.
 ‘ तद्बुद्ध्यः ’ माने उसी परमार्थ में अपनी बुद्धि लगाओ.
 वही परब्रह्म, वही परमार्थ तत्व आत्मा है- ‘तदामानः’.
 उसी को आत्मा के रूप में देखो और तन्निष्ठाः ’ उसी में अभिनिवेश करो.
 अरे साक्षात् अपरोक्ष अनुभव न हो, तब भी जिद कर लो कि हम तो ब्रह्म ही हैं.
 ‘अस्यते प्राप्यते ध्यानाद् नित्यात्मब्रह्म चिन्तनाः तत्परायणाः’- बस, वहीं पहुँचना है, उसके आगे और कुछ नहीं है.
 देखो, शैवों ने इसको ‘अनष्ट महल’ कहा है.
 मैं आपको ‘अनष्ट महल’ का अर्थ सुनाता हूँ.
 ‘अनचक् अनहलं’ अर्थात् अच् प्रत्याहा हल प्रत्याहार दोनों से जितने शब्द बनते हैं, उनकी गति वहाँ तक नहीं है.
 फिर आप कहाँ पहुँचाना चाहते हैं?
 हम आपको ‘अनष्ट महल’ का अर्थ सुनाता हूँ ; ‘अनष्टमहलम्’ में पहुँचाना चाहते हैं?
 यह ‘अनष्टक महल’ क्या होता है?
 अरे बाबा, कुछ तो रहस्य को रहस्य रहने दो!
 यह गुरुवाग्-गम्य है, बिना गुरु से सीखे इसका मतलब समझ में नहीं आ सकता.
 तो ‘ ज्ञाननिर्धूतकल्मषाः ’- ज्ञान से जो कल्मष निर्धूत हो जाता है, उसका मतलब क्या है?
 कर्म को ही कल्म बोलते हैं ; रेफ़ और ‘ल’ में तो कोई फर्क नहीं है- ‘रलयोरभेदः’.
 कल्मष माने आखिरी कर्म, अन्तिम कर्म, अविद्या रूप जो कल्मष है, उसका ज्ञान के द्वारा निर्धूनन हो जाता है और निर्धूनन हो जाने पर ‘ गच्छन्तयपुनरावृत्तिम् ’ ऐसी गति प्राप्त हो जाती है, जहाँ से लौटना न पड़े.
 तब क्या होता है?
 देखो, सपने में कुत्ता- ब्राह्मण-हाथी-गाय सब अलग-अलग होते हैं.
 वहाँ ब्राह्मण को नमस्कार भी किया जाता है, हाथी पर चढ़ा भी जाता है, कुत्ते को डंडा भी मारा जाता है.
 वहाँ भी संस्कार वश चाण्डाल अछूत ही होता है.
 लेकिन जब आदमी जाग जाता है, तब विद्या विनय संपन्न ब्राह्मण की श्रेष्ठता उसके ध्यान में आ जाती है.
 ब्राह्मण तभी श्रेष्ठ है, जब वह विद्या विनय संपन्न हो.
 विद्या न हो तो ब्राह्मण कनिष्ठ हो जायेगा औ विनय न हो, तब तो अतिकनिष्ठ हो जायेगा.
 विद्या विनय की संपदा ही ब्राह्मण को श्रेष्ठ बनाती है, नहीं तो जैसे गाय का नाम है, हाथी का नाम है, कुत्ते का नाम है, वैसे ही ब्राह्मण का भी नाम होगा.
 बोले कि ब्राह्मणों में भी मामूली ब्राह्मण नहीं, विद्या-विनय-संपन्न ब्राह्मण.
 महाभाष्यकार पतंजलि बोलते हैं कि ‘त्रीणि यस्यावदातानि’ [2] अर्थात् ब्राह्मण में तीन प्रकार की शुद्धि होनी चाहिए, एक तो आधिभौतिक शुद्धि हो कि वह ब्राह्मण-ब्राह्मणी से पैदा हो, दूसरी आधिदैविक शुद्धि हो कि वह गायत्री आदि की उपासना करे और तीसरी आध्यात्मिक शुद्धि हो कि वह शाम दमादि से संपन्न हो.
 यदि ये बातें ब्राह्मण में होंगी, तब उसे श्रेष्ठ ब्राह्मण मान जायेगा.
 लेकिन ब्राह्मण के साथ-साथ जो गाय, हाथी, कुत्ता और श्वपा का वर्णन है, वह क्या है?
 बोले कि भाई, यह चतुर्थ भूमिका की बात है, और चतुर्थ भूमिका की चर्चा हमारे सिद्धांत में नहीं है.
 यह तत्व की भूमिका नहीं है, चित्त की भूमिका है, आत्मा के साथ उसका कोई संबंध नहीं है!
 इसलिए जब जाग गये तब समदर्शन ही होने लगता है- ‘पंडिताः समदर्शिनः .
 इसमें जो भी पहली स्थिति है, उसमें दर्शन और वर्तन में भेद रहना शक्य है.
 लेकिन पराकाष्ठा की जो स्थिति होगी, उसमें वर्तन तो दर्शनमात्र ही है.
 ज्ञानमात्र से पृथक् वर्तन कहाँ होता है?
 पूर्वावस्था में दर्शन और वर्तन का भेद होता है किन्तु उत्तरावस्था में दर्शन और वर्तन का भेद नहीं होता है.
 उत्तरावस्था में दर्शन से पृथक् वर्तन का भी अस्तित्व नहीं रहता है.
 उसमें तो दत्तात्रेयवत् अवस्था हो जाती है-
 देखो, वेदान्त का निरूपण करन हो तो वह डर-डरकर नहीं करना चाहिए.
 यह तो ‘अभयं वै जनक प्राप्तोऽसि’- (बृहदा.) बिलकुल अभय होकर दो टूक बोलना चाहिए.
 क्या आप फक्कड़ों का, फकीरों का अस्तित्व स्वीकार करते हो?
 सब संप्रदाय- परंपरा के अधीन ही हों!
 अरे, पंचमाश्रयी भी होते हैं भाई!
 चतुर्थाश्रमी ही सब रहे हैं, यह आग्रह क्यों करते हो?
 अवधूत भी तो होने चाहिए न!
 जिनका मन समता में स्थित हो गया, जिनके लिए स्वप्न-सृष्टि के समान हाथी, गाय, कुत्ता, श्वापक, ब्रह्मण सब सम हो गये और ऐसा जिनका मन हो गया, उसने सृष्टि पर विजय प्राप्त कर ली.
 क्या वह मरने पर विजय प्राप्त करेगा?
 अरे बाबा, मरन की बात मरने वाले के लिए छोड़ दो.
 मरना तो ऐसी चीज है, जो हमारे अनुभव में कभी नहीं आयी.
 मैं आप सभी महात्माओं के बीच में, गंगा के किनारे अपने दोनों हाथ ऊपर उठाकर कह रहा हूँ कि मैं कभी मरा नहीं हूँ.
 अगर कभी मर गया होता तो आज आप लोगों के बीच में बोलता कैसे?
 मैं इस शरीर के जन्मने के पहले भी नहीं मरा हूँ.
 यदि मर गया होता तो जन्म ही कहाँ से होता?
 मैं बिल्कुल मरा नहीं हूँ.
 इसलिए एक ऐसी बात, जो कभी हमारे अनुभव में नहीं आयी, उसकी कल्पना करना कि मैं आगे मर जाऊँगा- एकदम बेबुनियाद है.
 हे भगवान्, अब तक नहींमरा तो आगे कैसे मर जाऊँगा?
 इसलिए मरने के बाद मुझको स्वर्गापवर्ग मिलेगा, यह कल्पना बिल्कुल छोड़ दो.
 महात्मा पलटूदास कहते हैं-
 तो जिसके मन में समता आ गयी, इहैव माने इसी जीवन में, उसने सार सृष्टि पर विजय प्राप्त कर ली.
 यह समता निर्दोष है, क्योंकि जहाँ विषमता रहेगी, वहाँ राग-द्वेष जरूर रहेगा.
 विषमता में राग-द्वेष रहते हैं और समता में राग-द्वेष नहीं रहते.
 सम कौन है?
 ब्रह्म है.
 जो ‘माँ’ से अर्थात् प्रमा से सिद्ध हो, उसका नाम सम ; ‘मा = प्रमा सिद्ध्यते इति समं ब्रह्म.
 ’ यथार्थ प्रमा से यही सिद्ध है कि सब ब्रह्म है.
 अब जब ब्रह्म में स्थिति हो गयी और मन में भी समता आ गयी तो क्या होगा?
 ब्राह्मी स्थिति अपने आप हो जायेगी.
 देखो, यह जिन्दा ब्रह्मवित् का वर्णन है, इसमें मुर्दे को मत ढूँढ़ना.
 बहुत लोगों के मन मे ऐसी कमजोरी रहती है कि जो मर गये, वे तो ब्रह्मवेत्ता थे और जो जिन्दा हैं, वे ब्रह्मवेत्ता नहीं है.
 यह कल्पना ही शास्त्र-विरुद्ध है.
 इस तरह की कल्पना करके तो लोग इतने उपकारी बन गये हैं कि कोई ठगा न जाये, इसके लिए वे वेदान्त संप्रदाय का ही उच्छेद करना चाहते हैं.
 एक बात हम आपको बता देते हैं कि जो अपना सर्वस्व ठगवाने के लिए तैयार नहीं है, उसको गुरु का मिलना मुश्किल है.
 तुम्हारी सारी संपदा ठगी जाये, सारी मान्यता ठगी जाये, तब तुम्हें गुरु मिलेगा.
 तुम माया-ठगिनी के वश में होक ठगे गये हो, तुमने ठग-ठगकर सब अपनाया है.
 यह ठगा हुआ माल जब तक फेंकोगे नहीं, जब तक उठे हुए माल को ठगा नहीं जाओगे, तब तक तुम्हें गुरु-उरु नहीं मिलेगा.
 अरे कोई क्या ठगेगा तुम्हारा?
 जिससे तुमको वैराग्य है, वही ठगेगा कि नहीं?
 यदि कहो कि नहीं महाराज, हमें वैराग्य नहीं है, तब ब्रह्मज्ञान के लिए क्यों आते हो अपने रागास्पद की सेवा करो.
 लेकिन जो तुम्हें ठगेगा, वही चीज ठगेगा, जिसमें वैराग्य करके तुम आये हो.
 एक कीड़े से लेकर ब्रह्मा तक और एक तृण से लेकर प्रकृतिपर्यन्त में यदि तुमको वैराग्य नहीं है, तो ब्रह्मज्ञान की इच्छा क्यों करते हो?
 तुम विष्ठा कर आये कहीं जंगल में और तुमने जान लिया कि वह गन्दा है.
 यदि उसको कोई उठा ले जाये और अपने खेत में खाद बना ले, तो इसमें तुम्हारा क्या बिगड़ता है?
 तुम तो वैराग्य करके आये हो ; और जिससे वैराग्य करके आये हो, उसी से ठगाने में डरते हो.
 भाई मेरे, दो टूक बात यह है कि तुम्हारे पास ठगाने के लिए कुछ है ही नहीं.
 ‘ न प्रहृष्येत् प्रियं प्राप्य ’- तुम्हारे मन की कोई चीज मिल जाये तो हर्ष से फूलो मत.
 वह हर्ष नहीं है, वह सूजन है.
 शोध रोग हो गया है तुम्हारे कलेजे में, जो हर्ष से फूल उठते हो.
 इसी तरह ‘नोद्विजेत् प्राप्य चाप्रियम्’- अप्रिय मिल जाने से उद्विग्न मत हो जाओ, घबराओ मत, सूख मत जाओ.
 और ‘ स्थिरबुद्धिरसंमूढः ’- बुद्धि को स्थिर रखो, कहीं सम्मूढ मत बनो, अटको मत- कि इसके बिना हम नहीं रहेंगे.
 देखो, जब हमलोग बच्चे थे, ब्याह नहीं हुआ था, तो कितनी मौज से रहते थे!
 पैसा नहीं था तो इतने निडर थे कि चाहे जहाँ सो जाते थे; पैसा आया तो बिल्कुल बन्द कमरे में ताला लगाकर सोने लगे.
 इस तरह पैसे को कैद रखने के लिए अपने को भी कैद में जाना पड़ता है.
 और पत्नी को पहरे में रखने के लिए खुद को पहरेदार बनाना पड़ता है.
 मैं एक बड़े सेठ की बात जानता हूँ.
 उसकी पत्नी हमें बताती है कि महाराज, जब रात को हम दोनों के एक ही कमरे में, एक ही पलंग पर सोते हैं, तो तब उनकी नींद टूटती है, तब वे बिजली जलाकर जिसका स्विच पलंग में ही फिट रहता है- यह देख लेते है कि मैं पलंग प सोई हुई हूँ कि नहीं!
 नींद टूटन पर मैं उनको रोज चार गाली सुनाती हूँ कि तुम सोने क्यों नहीं देते?
 अब बोलो, वे पहरेदार हो गये कि नहीं?
 इसी तरह एक दूसरे सज्जन की पत्नी जब हमारे पास आती है, तब आते ही अपने पति को फोन करती है कि मैं स्वामीजी के पास आयी हूँ.
 इस पर पति कहते हैं कि जरा स्वामीजी से बात तो कराओ, जिससे मुझे विश्वास हो जाये कि तुम स्वामीजी के पास से ही बोल रही हो.
 फिर आधे घण्टे बाद वे मुझे फोन करके पूछते हैं कि स्वामीजी, मेरी स्त्री आपके पास ही है न, कहीं दूसरी जगह तो नहीं गयी है?
 अब आप ही बताइये कि ऐसे लोगों को गृहस्थाश्रम का सुख क्या मिलेगा, ये तो अपनी पत्नी के प्रति भी शंकालु हैं.
 मानों इनको भगवान् ने अपने हाश से धन देकर भेजा है और जो छीन ले जायेगा, वह उनका धन छीन ले जायेगा.
 उनको इस बात का ध्यान नहीं कि वे भी किसी से छीनकर ले आये हैं.
 स्थिरबुद्धिरसंमूढः ’- इसका तात्पर्य यह है कि ब्रह्मवेत्ता स्थिर बुद्धि और असंमूढ़ होता है.
 असंमूढ़ माने वह कहीं अटका नहीं है- न पत्नी में, न पुत्र में, न धन में, न मकान में, न मजहब में और न जाति में.
 कहीं भी उसका अटकाव नहीं है, क्योंकि वह ब्रह्मवेत्ता है, ब्रह्मनिष्ठ है.
 ‘ब् रह्मविद् ब्रह्मणि स्थितः ’ माने जिसने ब्रह्म को जान लिया, वह बिलकुल ब्रह्म ही है.
 स्पर्श माने विषय.
 ये जो बाहरी स्पर्श हैं- अर्थात् इन्द्रियों से जिन विषयों का भोग किया जाता है, उन भोग-पदार्थों में जो आसक्त नहीं है, उसको अपनी आत्मा में एक अनिर्वचनीय सुख का अनुभव होता है.
 यह तो ठीक है, लेकिन यदि उसको ब्रह्मविद्या प्राप्त हो जाये, तो?
 बोले कि ब्रह्मविद्या प्राप्त हो जाने पर योगी को ब्रह्म स्पर्श मिले चाहे न मिले, वह ब्रह्म स्पर्श से मुक्त होकर सुखानुभव करता है.
 यदि उसे ब्रह्मज्ञान हो जाये तो चाहे वह ब्रह्म स्पर्श में रहे अथवा अंतःस्पर्श में रहे अथवा इन दोनों के अस्पर्श में रहे, कोई फर्क नहीं पड़ता.
 वे अस्पर्श में भी तो रहते ही हैं.
 गीता कहती है-
 ब्रह्मसंस्पर्श में अत्यन्त सुख है और वह अक्षय सुख ब्रह्मयोग-युक्तात्मा को हर अवस्था में मिलता है.
 यह अस्पर्श योग है.
 जो संस्पर्शज अर्थात् विषय और इन्द्रियों के संस्पर्श से उत्पन्न भोग हैं, वे क्या है?
 श्रीमद्भागवत में आया है कि ‘कण्ड्रयनेन करयोरिव दुःखदुःखम्’.
 जब किसी को दाद हो जाती है तो उसे खुजलाने में मजा आता है, लेकिन जितना ही खुजलाओ, उतनी ही दाद बढ़ती है और खुजलाना बन्द कर दो तो दाद अच्छी हो जाती है.
 इसी तरह इन्द्रियों में भी खुजली होती है.
 आँखों में खुजली होती है कि रूप देखें, कानों में खुजली होती है कि शब्द सुनें, त्वचा में खुजली होती कि स्पर्श करें और नाक में खुजली होती है कि सुगंध सूँघे.
 असल में यह आदत ही है.
 किन्तु जिसको सुगन्ध समझकर लोग शरीर में लगाकर आते हैं- चाहे उस सुगंध का नाम इत्र रखो, चाहे सेंट रखो- जिनको आदत होती है, उन्हीं को उसमें सुगंध मालूम पड़ती है.
 वह दिमाग पर ऐसा असर डालता है कि सहन नहीं होता.
 असल में वह सबके लिए नहीं होता- जिनको आदत है, उनके लिए होता है.
 एक दिन जब मैं लेटा हुआ था तो कोई सज्जन आये और बोले कि आपसे समाधि के बारे में कुछ चर्चा करनी है.
 वे आनन्दानुगत समाधि की बात करने लगे कि संप्रसन्न अन्तःकरण का ही नाम आनन्दानु गत समाधि है.
 जहाँ करण विषय-संस्पर्श के बिना खिल रहा है, उसका नाम आनन्दानुगत समाधि हो गया.
 जब वे बात करने लगे तो मैंने कहा कि भाई, हम समाधि की बात तो तुमसे करेंगे, लेकिन तुम थोड़ा दूर बैठकर बात करो.
 सिगरेट का धुआँ, जो तुम्हें बड़ा प्यारा लग रहा है, उसे मुझे परेशानी हो रही है, मैंने सुना है कि विलायत में स्त्रियाँ तलाक दे देती हैं सिगरेट पीने वालों को, लेकिन पीने वालों को सिगरेट कितना अच्छा लगता है- यह भी तो देखो!
 यही है बाह्य स्पर्श.
 जो संस्पर्शज भोग है, वे दुखयोनि हैं.
 दुखयोनि हैं माने आदत डाल देते हैं, अभ्यास पड़ जाता है, इनका बन्धन हो जाता है.
 इसी तरह एक खास तरह का मनोराज्य करने से भी बन्धन होता है.
 अभिमान से भी बन्धन होता है.
 एक करोड़पति के पास लाख रुपये रह जायें तो बस, समझ लो, उसके दुर्दिन आ गये.
 वह रोने ही लगेगा कि हाय-हाय, मैं करोड़पति नहीं रहा.
 अरे, तुम्हारे पास करोड़ न सही, लाख रुपये तो हैं!
 यदि हजार रुपया महीना भी खर्च करोगे तो सौ महीनों तक चल सकता है.
 पता नहीं सौ महीनं तक जिन्दा रहोगे कि नहीं!
 सौ महीना माने आठ वर्ष पर करोड़पति ने का अभिमान नष्ट हो गया और लखपतिपना उनको जँचता ही नहीं है.
 तो, यह पराधीनता है, मनोराज्य का अभिमान, विषय-भोग का अभिमान, जाति-पाँति- धन का अभिमान और उसके ऊपर आदत डाल लेने का बन्धन.
 सुनते हैं, एक विलायती वक्ता था, जो व्याख्यान देते समय कमीज के गले के बटन हाथ से पकड़कर घुमाया करता था.
 एक दिन किसी को मजाक सूझा और जब वह व्याख्यान देने गया तो उसके पहले उसने बटन ही निकाल लिये.
 जब वह बोलने के लिए उठा, तब हाथ से बटन ढूँढ़ने लगा और वे नहीं मिले तो बिना कुछ बोले ही बैठ गया.
 उसे व्याख्यान देना भूल गया, क्योंकि बटन घुमा-घुमाकर बोलने की आदत पड़ गयी थी.
 तो, ये दुख के जो कारण हैं, ‘आद्यन्तवन्तः’ हैं.
 इनकी शुरूआत भी होती है और इनका अन्त भी होता है.
 इसलिए विद्वान पुरुष को, जानकर पुरुष को इनमें रमना नहीं चाहिए- ‘ न तेषु रमते बुधः.
 देखो भाई, हम मरने के बाद की तो बात ही नहीं करते, शरीर छोड़ने से पहले की बात जरूर करते हैं.
 वेदान्त अदृष्ट सुख का प्रतिपादन नहीं है, अदृष्ट पाप- ;   पुण्य का प्रतिपादक नहीं है और अदृष्ट नरक स्वर्ग का भी प्रतिपादक नहीं है.
 वेदान्त तो साक्षात् अपरोक्ष का प्रतिपादक है, अदृष्ट का प्रतिपादक नहीं है.
 इसलिए वेदान्त यह आश्वासन नहीं देता कि मरने के बाद सुख मिलेगा.
 वेदान्त का यह कहना है कि इसी समय यह सुख आपके पास है, आप स्वयं यही सुख हैं- सुखरूप हैं, परंतु न पहचानने के कारण आप दुखी हो रहे हैं, इसलिए शरीर छूटने के पहले पहचान लीजिए.
 इसी जीवन में आप कामक्रोधोद्भव वेग सह लीजिए; वे आयें तो उनके साथ वहाँ मत जाइये.
 जब समुद्र में लहर आती है, तब स्नान करने वाले चुपचाप सिर नीचा करेक बैठ जाते हैं.
 लहर ऊपर से आती है फिर चली जाती है और स्नान करने वाले बिल्कुल सुरक्षित रहते हैं.
 आप बुद्धि से उसका समर्थन न कीजिए, उसको बुलाइये मत कि हे लहर, तुम आओ!
 हाथ जोड़कर बुलाने की जरूरत नहीं है और जब चली जाये, तो हाय-हाय, चली गयी- करके रोने की भी जरूरत नहीं है.
 आप उद्वेग के अनुसार न कर्म कीजिए और न बुद्धि से उसका समर्थन कीजिए.
 वेग तो अपने आप ही नष्ट हो जायेगा.
 आप केवल यह देखिये कि आपके अधिष्ठान में वेग उठ गया और शान्त भी हो गया- ‘सयुक्तः स सुखी नरः.
 ’ आप अपने स्थान पर रहेंगे तो हमेशा सुखी रहेंगे.
 आप अपने सुख को बाहर मत रखो- ‘ योऽन्तः सुखः .
 ’ आपका सुख कहां है?
 बंबई में बोलते हैं कि आजकल आपका सुख बंबई में है कि पेरिस गया हुआ है?
 जिससे प्रेम हो, वह अगर पेरिस चला गया जाये तो उनका सुख भी पेरिस चला जाता है.
 कई लोग पूछ बैठते हैं कि आपका सुख आजकर लाकर में ही है न?
 उसको अपने घर में, अपनी आलमारी में मत रखना.
 यदि घर में आलमारी में रखोगे, तो चोरी होने का बहुत डर है, इसलिए आजकल लाकर में रखिये.
 लेकिन यहाँ जो सुख है, वह पेरिस जाने वाला नहीं है.
 लाकर में रखने वाला भी नहीं है.
 अपने अंतःसुख को अपने भीतर ही रखिये; स्वयं आप ही सुख हैं.
 सबसे अन्तर कौन है? ;   निरतिशय आन्तर कौन है?
 अपना आत्मा है- ‘सर्वस्मात् अन्यस्मात्, सर्वस्मात् अन्तरतरं मदयम् आत्मा.
 ’ [2] यही है परम प्रेमास्पद.
 ‘यो वै भूमा तत् सुखं नाल्पे सुखमस्ति यदल्पं तद् मर्त्यम्.
 ’ [3] सुख तो आप ही हैं; बिलकुल आप ही हैं- ‘आनन्दो ब्रह्म इति व्यजानात्’.
 [4] ‘सैषा आनन्दस्य मीमांसा भवति.
 इसी तरह आपका राम भी आपके भीतर ही है.
 दूसरे के घर में आराम करने मत जाइये.
 ‘ अन्तर्ज्योतिरेव यः’- प्रकाश के भीतर ही है.
 हमने एक आदमी को देखा, जिसके घर के सामने से बिजली का तार जाता था.
 उसने ऐसी युक्ती की थी कि दो तार बना लिये थे और घरर में बल्व लगा लिया था.
 रात में वह अपने उन दोनों तारों को बिजली की लाइन में फँसाकर बिजली ले जाता था.
 रात भर बिजली जलाता और सबेरा होते-होते दोनों तार निकालकर रख देता.
 लेकिन यहाँ उधार की, चोरी की ज्योति काम नहीं देगी.
 उधार माने अध्याहार, अध्यारोप, दूसरे की चीज को अपने ऊपर थोप लेना ; यहाँ उधार लिए हुए माल से काम नहीं चलेगा.
 दूसरे का ज्ञान काम नहीं देता.
 लैबोरेटरी में परीक्षा कोई दूसरा करे और दूसरा दवा कोई दूसरा खाये- ऐसा नहीं होता.
 यहाँ तो अपनी ही लैबोरेटरी में इसकी परीक्षा होती है, वहीं रसायन बनता है और अपना ही सब काम आता है.
 ‘ अन्तर्ज्योतिरेव यः’- यह ज्योति अपने भीतर जगनी चाहिए, फिर ‘स योगी ब्रह्मनिर्वाणं ब्रह्म भूतोऽधिगच्छति ’- वह योगी ब्रह्मभूत है और उसको ब्रह्म निर्वाण का अधिगम हो जाता है.
 जैसा कि पहले बताया गया, जो अपने आचरण द्वारा ब्रह्मचर्य में, गृहस्थ में रहकर ठीक कर्मयोग नहीं कर लेगा, उसके लिए सच्चे संन्यास की प्रापित बहुत कठिन है.
 यहाँ भगवान् ने यह नहीं कहा कि नहीं होगा, पर कहा कि ‘आप्तुं दुखम्’ सच्चा संन्यासी होना उसके लिए बहुत कठिन है, क्योंकि वह सच्चा ब्रह्मचारी नहीं हुआ, सच्चा गृहस्थ नहीं हुआ, सच्चा वानप्रस्थ नहीं हुआ तो एकाएक गेरुआ कपड़ा पहन लेने से उसको सुर्खाब के पर लग जायेंगे, ऐसा कैसे होगा?
 इसलिए पहले कर्मयोग कर लो उसके बाद संन्यास की प्राप्ति होती है, सच्चा संन्यास तभी होता है.
 अब भगवान् श्रीकृष्ण की बात का मोड़ (मूड) कुछ ऐसा घूम गया कि संन्यासी होने केबाद महात्मा लोग कैसे रहते हैं- उसका वर्णन करने लगे.
 नहीं तो किसी गृहस्थ के बारे में यदि यह बात कही जाय कि वह निराशी है, अपरिग्राही है, तो कैसे संगति बैठेगी?
 यथाकछंचित् निरासी को अन्तर्धर्म मान लें, परंतु अपरिग्रह को अन्तर्धर्म कैसे मानेंगे?
 इसलिए यहाँ सारी की सारी बातें ही बिलकुल उलट जाती है और भगवान् यह कहते हैं कि अर्जुन, पहले तुम निष्काम होकर, फलाकांक्षा से रहित होकर, स्वधर्म रूप युद्ध का अनुष्ठान करो, तभी तुम भैक्ष्याचरण के योग्य हो सकोगे.
 जब तक तुम स्वधर्म का पालन नहीं करते, तब तक ‘श्रेयो भोक्तुं भैक्ष्यमहीपलोके ’ [1] .
 बात नहीं बनेगी.
 केवल भिखारी संन्यासी होन चाहते हो तुम, कि सच्चे संन्यासी होना चाहते हो?
 यह दृष्टिकोण लेकर जब लोग गीता-प्रतिपादन करने लगते हैं, तब कहते हैं कि सारी गीता कर्मपरक ही हैं.
 लेकिन ऐसे लोगों के सामने प्रश्न चिह्न लगाकर यह कहना पड़ता है कि आओ, जरा इस पर विचार तो करो! ;   पहले प्रस्तुत प्रसंग पर विचार तो करो! ;   ‘ योऽन्तः सुखोऽन्तरारामः ’.
 ‘ अन्तः सुखः ’ माने आत्मसुख, ‘अन्तःआत्मा स एव सुखं यस्य असौ अन्तःसुखः.
 ’ जिसका सुख आत्मा है, अनात्म नहीं है, वह किसी बाह्य पदार्थ से तादात्म्य करके या इन्द्रियों की निर्विषयता मात्र से या प्राकृत अहंकार में अस्मिता जोड़कर या विवेक ख्याति करके सुखी नहीं हो सकता.
 आत्मसुख ही उसका सुख है.
 उसका आत्मा ही परमानन्द स्वरूप है.
 हम हैं, हम जानते हैं और हम होश-हवाश में हैं- यही उसका सुख है.
 ‘योऽन्तः सुखोऽन्तरारामः’- वह क्रीड़ा कहाँ करता है?
 आरमण कहाँ करता है? ;   बोले कि अन्तरारामः- उसके बिहार का स्थान आत्मा-सत्ता है, उसके सुख का स्थान आत्मानन्द है और ‘ तथान्तर्ज्योतिरेव यः’ उसकी ज्योति, उसके प्रकाश का स्थान अपनी आत्मा है.
 वह अन्य से ज्योति नहीं लेता, अन्य में विहार नहीं करता और अन्य से सुखास्वादन नहीं करता.
 भगवान् कहते हैं कि वह योगी जहाँ त्वं- पदार्थ और तत्-पदार्थ का भेद नहीं रहता, उस ब्रह्म से ऐक्य का अनुभव करके ब्रह्मनिर्वाण का अनुभव करता है.
 यदि इसका नाम कर्मयोग है तो यही कहना पड़ेगा कि ‘त्वन्मुखे घृतशर्करा’- तुम्हारे मुँह में घी शक्कर!
 ऐसे कर्मयोग को तो हम सिर पर उठाने के लिए तैयार हैं.
 यदि इसी का नाम कर्मयोग है तो फिर क्या पूछना है?
 अगर इका नाम कर्मयोग है तो तुम्हारी उमर सौ बरस की हो बेटा!
 इसमें जो ‘सर्वभतहिते रताः’ है यह आपका ‘मोटो’ है.
 यहाँ कर्मयोग करने के बाद जो ऋषि हो गया है, उसका वर्णन है.
 यदि तुम ‘ ऋषयः ’ का अर्थ गृहस्थ लगाओ तो हमें आपत्ति नहीं है.
 ‘ क्षीणकल्मषा ऋषयः अत्र कल्मष शब्देन संचितम् क्रियमाणं प्रारब्धञ्च इति त्रिविधं कर्म उच्यते’- इसका अर्थ है कि जिनका संचित पूर्वार्जित, क्रियमाण और फलदानोन्मुख- त्रिविध कर्म क्षई हो गये हैं, वे ऋषि ब्रह्मनिर्वाण को प्राप्त होते हैं.
 ब्रह्मर्निर्वाण यह- सर्व का निर्वाण होने के बाद दीया भी खत्म, तेल भी खत्म, बत्ती भी खत्म, बुझ गयी बहिर्ज्योति.
 पर अंतर्ज्योति प्रज्वलित हो रही है.
 उसमें छोटी सी लौ नहीं है, तेल नही है, बत्ती नहीं है, दीया नहीं है, किन्तु फिर भी प्रकाश है.
 परिच्छिन्नता दृष्टिगोचर नहीं हो रही है.
 जिसके महान् प्रकाशन में संपूर्ण दृश्य डूब गया है, उसका नाम है ब्रह्मनिर्वाण.
 ब्रह्म रह गया और बाकी का निर्वाण हो गया.
 और देखो, ‘ ऋषयः ’ तो है ही.
 ऋषि को ऋषि क्यों कहते हैं?
 ऋषि ज्ञान है.
 ‘ऋषि दर्शनात्’ ऋषि को ऋषि इसलिए कहते हैं कि उसे दर्शन प्राप्त है.
 अब उनका परिचय देखो.
 ‘ छिन्नद्वैधाः ’- एक तो उनके मन में किसी बात के लिए दुविधा नहीं है कि इधर जायें या उधर जायें!
 पूर्व जायें तो परमेश्वर मिलेगा ; और पश्चिम जायेंगे तो कुछ भी और मिलेगा.
 यह संशय उनके मन में नहीं है.
 एक महात्मा के बारे में विख्यात है कि वे जहाँ बैठते थे या सोते थे, वहाँ से उठने के बाद जिधर उनका मुँह होता था, उधर ही चल पड़ते थ.
 अरे, परमात्मा तो पूर्व भी है, पश्चिम भी है, उत्तर भी है, दक्षिण भी है, ऊपर भी है, नीचे भी है.
 परमात्मा के लिए किसी खास दिशा में जाने की जरूरत नहीं है.
 उनको यह ‘डाउट’ (ष्ठश्र्ह्वड्ढहृ) नहीं था कि ईश्वर कहाँ मिलेगा!
 डाउट माने द्वैत अथवा संशय ही होता है.
 उनका द्वैध कट गया, दुविधा जो उनके दिल में थी वह मर गयी ; संशय अज्ञान का बच्चा है.
 वह कट गया है और ‘यतात्मानः- उनकी इन्द्रियाँ तथा मन- सब के सब काबू में हैं.
 ’ वे ‘ सर्वभूतहिते रताः ’ अर्थात् सर्वभूतों के हित में संलग्न है.
 जब मैं श्रीशंकरानन्द स्वामी की गीता टीका पढ़ी थी तो उसमें इसका रथ ऐसे लिखा हुआ था कि ‘सर्वभूतेषु हितं यद् ब्रह्म तस्मिन् सर्वभूतहिते ब्रह्मणि रताः’- संपूर्ण भूतों में जो निहित ब्रह्म है, उसमें उनकी रति है.
 वे इसको लोकोपकार में नहीं लगाते थे.
 गीता पर शंकरानन्दी टीका बड़ी बढ़िया है.
 साधुओं के काम की तो वही है.
 नीलकंठ में एक महात्मा रहते थे.
 गंगा-स्नान भी नहीं करते थे; विश्वनाथ का दर्शन भी नहीं करते थे.
 रोटी कहीं बाहर से आ जाती तो खा लेते थे.
 एकबार मैं उनके पास गया तो देखा कि वे शंकरानन्दी टीका का स्वाध्याय करते थे.
 उन्होंने मुझे बताया कि शांकरभाष्य तो श्रवण है; वह तो एक धक्के में ही योग्य अधिकारी के अज्ञान का नाश कर देता है.
 कोई प्रतिबन्द हो तो मधुसूदनी टीका पढ़नी चाहिए और यदि विपर्यय शेष हो तो उसका निवारण करने के लिए शंकरानन्दी टीका है.
 शंकरानन्दी टीका निदिध्यासन है, मधुसूदनी मनन है और शांकरभाष्य श्रवण है.
 उत्तम अधिकारी के लिए शांकरभाष्य पर्याप्त है ; परंतु संशय-विपर्यय हो तो मधुसूदनी-शंकरानन्दी पढ़ लेनी चाहिए.
 ‘सर्वभूतहिते रताः ’- इसमें जो ‘हित’ शब्द है, यह औपनिषद है.
 कौषीतकी उपनिषद् में कथा आती है कि जब इन्द्र ने प्रतर्दन से कहा कि वर माँग लो तो प्रतर्दन ने कहा कि बाबा, हम नहीं जानते कि क्या माँगना चाहिए.
 इसलिए- ‘यदेव हिततमं तदेव मे ब्रूहि’- जो हिततम हो, वह हमें बताओ.
 इन्द्र ने कहा कि एक ऐसा ज्ञान है, जिसे प्राप्त कर लेने पर पाप-पुण्य का संश्लेषण नहीं होता है.
 वहीं इन्द्र ने पापों के जो नाम गिनाये हैं, उन्हें हम आपको नहीं सुनाना चाहते, क्योंकि ‘कथापि खलु पापानां अलम् अश्रेयसे यतः’ (शिशुपालवध 2.40) पापों के नाम ले-लेकर नहीं गिनना चाहिए कि यह भी पाप है, यह भी पाप है.
 पापों के नामोच्चारण से भी अमंगल होता है.
 यदि नाम ले-लेकर गिनाना ही हो तो भगवान् का ही नाम लेना चाहिए.
 असल में सर्वभूतों का हित इसमें नहीं है कि उसके लिए कोई खास काम करने में लगें या खास स्थिति में बैठ जायें.
 यह सर्वभितहित नहीं है ; जब तक अविद्यान्धकारका नाश न होजाये, तब तक सर्वभूत हित होता ही नहीं.
 योगवासिष्ठ मे उपशम- प्रकरण में एक कथा आती है.
 प्रह्लाद का नारायणीकरण हो गया था; नारायण का ध्यान करते-करते प्रह्लाद नारायणस्वरूप हो गये थे- उन्हीं की तरह चतुर्भुज, शंख-चक्र-गदा-पद्मधारो श्यामवर्ण!
 देवताओं ने नारायण से प्रार्थना की कि महाराज, यदि प्रह्लाद भी आपके समान हो गये, तब तो हम लोगों की दुर्गति हो जायेगी.
 इसके बाद नारायण गरुड़ पर चढ़कर आये और बोले कि प्रह्लाद , वर माँगो!
 प्रह्लाद ने कहा कि महाराज, आपके ज्ञान में जो सर्वोत्तम है, वह हमें बताइये.
 आप सबसे श्रेष्ठ किसे जानते हैं?
 वही ज्ञान हमें चाहिए.
 भगवान् ने वर देते हुए कहा कि अन्नमय कोश से लेकर आनन्दमय कोश-पर्यन्त तुम्हें विवेक होकर ब्रह्म का बोध हो जाना ही सर्वोत्तम ज्ञान है.
 यह ज्ञान तुम्हें प्राप्त हो जाये.
 यहाँ सर्वभूत हित है.
 कई लोग ऐसा कहते हैं कि गीता में तो संन्यासियों का वर्णन ही नहीं है.
 लेकिन हम जितने श्लोक पढ़ते जा रहे हैं- क्या इनमें संन्यासी की चर्चा नहीं है?
 अभी हमने जो श्लोक पढ़ा, इसमें प्रयुक्त ‘ यतीनाम् ’ का क्या अर्थ है?
 क्या उसका अर्थ ‘सन्तानोत्पादकानाम्’ है?
 नहीं ‘यति’ शब्द का अर्थ है ‘काम-क्रोध-वियुक्तानाम्’- स्वयं काम-क्रोध ने ही जिनको छोड़ दिया है.
 जिनके पास डर के मारे काम-क्रोध नहीं फटकते हैं.
 वे यह सोचते हैं कि यदि हम इनके पास गये और इन्होंने अपना तीसरा नेत्र खोलकर ज्ञानदृष्टि से हमें देखा, तो हम मर जायेंगे.
 शंकरजी तो अपने तृतीय नेत्र से, ज्ञान-नेत्र से केवल काम को मारते हैं, क्रोध को नहीं मारते, पर तत्वज्ञ लोग तो जब ज्ञान दृष्टि से देखते हैं तो काम ही नहीं, क्रोध भी मर जाता है.
 शंकर की दृष्टि से केवल काम करता है और तत्वज्ञ की दृष्टि से काम-क्रोध दोनों मरते हैं- यह विशेषता है.
 इसलिए ये ब्रह्मनिष्ठ यतियों के पास नहीं फटकते हैं.
 महात्माओं के निर्मल अंतःकरण में केवल काम ही नहीं, कामानुज क्रोध भी प्रवेश करने से डरता है.
 इनका जो तीसरा नेत्र है, वह बड़ा विलक्षण है.
 असल में ज्ञानी के पास तीसरा नेत्र नहीं चौथा नेत्र है.
 तीसरा नेत्र तो शंकरजी के पास है और ज्ञानी के पास चौथा है.
 तुरीय नेत्र है यह!
 उसके डर से काम-क्रोध भाग गये और बोले कि बाबा, यह यति है, ‘ यतचेतस् ’ है.
 ज्ञान इसका सहज स्वाभाविक नहीं है, इसने पहले प्रयत्न करके अपने मन और इन्द्रियों को वशीभूत कर लिया और तब इसमें ज्ञान का आविर्भाव हुआ है.
 तो ‘ अभितो ब्रह्मनिर्वाणम् ’ जिनको आत्मज्ञान की प्राप्ति हो गयी है, उनका ब्रह्मनिर्वाण अन्तर में, हृदय के भीतर नहीं है.
 तब कहाँ है, उनका ब्रह्मनिर्वाण?
 बोले कि उनके तो चारों तरफ ब्रह्मनिर्वाण ही है!
 वे ब्रह्मनिर्वाण पर पाँव रखकर चलते हैं, ब्रह्मनिर्वाण का पानी पीते हैं, ब्रह्मनिर्वाण में साँस लेते हैं, ब्रह्मनिर्वाण को आँख से देखते हैं और ब्रह्मनिर्वाण, नीचे ब्रह्मनिर्वाण.
 ‘ ब्रह्मैवेदमृतं पुरस्तात् ’ [1] अभितः माने चारों ओर- पूर्व-पश्चिम, ऊपर-नीचे बाहर-भीतर, आगे-पीछे, मैं-तू, यह-वह- सबका सब है.
 ब्रह्मनिर्वाण ही ब्रह्मनिर्वाण है.
 देखो, यहाँ इस सम्यक् दर्शन का अंतरंग अभ्यास है, वह भी श्रीशंकराचार्य की दृष्टि में हम लोगों के हक में ही है.
 हम आपको मना नहीं करते हैं, पर आप अपने को ईमानदारी से ‘ मुनिर्मोक्षपरायणः ’ बोलकर देखिये तो!
 आप कहिये कि ‘ अहं मुनिर्मोक्षपरायणः ’ और फिर देखिये कि आप पर इसका क्या असर पड़ता है.
 ‘ स्पर्शान् कृत्वा बहिर्बाह्यान् विषयाः ’.
 बाह्य विषयों को बाहर ही छोड़ दो.
 जो जहाँ है, उसको वहीं रहने दो, उनकी चिन्ता करने की जरूरत नहीं है.
 ‘चक्षुश्चैवान्तरे भ्रुवोः’- भौहों के बीच में अपने चक्षु को कर लो.
 फिर ‘प्राणापानौ समौ कृत्वा’- प्राणापान की गति सम कर लो.
 ‘ नासाभ्यन्तरचारिणौ ’- प्राण- आपान की गति ;   सम होने से सुषुम्ना का संचार होता है अथवा कुम्भक स्वयं हो जाता है.
 प्राण और आपान गति सम होनी चाहिए.
 इसकी अनेक पद्धतियाँ हैं.
 नाक दबाकर प्राणायाम करने वाली विधि यह नहीं है; नाक दबाना तो आठ वर्ष के बच्चे को भी सन्ध्या-वन्दन करने के लिए सिखाया जाता है.
 जब साँस आकर भीतर जाती है तो भ्रूमध्य से होकर, शिरोभाग से होकर धीरे-धीरे कण्ठ में आती है, हृदय में नाभि में आति ही.
 आप उसी के साथ-साथ जैसे-जैसे हवा भीतर जाती है, वैसे-वैसे मन को ले जाइये और फिर वह जब वहाँ एक क्षण रुके तो रुक जाइये और फिर जब वहाँ से ऊपर को चले तो पहले हृदय में, फिर कण्ठ में, फिर आज्ञाचक्र में और फिर नासिका में ले जाइये.
 वह नासिका से बारह अंगुल दूर तक अधिक से अधिक आती है, वहाँ एक क्षण रुक जाती है फिर वहाँ से लौटती है.
 आप बिल्कुल साँस पर जोर मत लगाइये; वह जैसे चलती है उसके साथ अपने मन को कर दीजिए.
 आप अपने मनीराम को साँस के साथ भीतर ले जाइये और फिर साँस के साथ बाहर निकालिए.
 जहाँ साँस रुक जाये, वहाँ रुक जाइये और जहाँ चलने लगे, वहाँ चलने लगिये.
 प्राण और मन इन दोनों को एक साथ कर दीजिए.
 ‘ नासाभ्यन्तरचारिणौ ’- इसमें भेद नहीं होना चाहिए.
 नासाभ्यन्तरचारी का यही अर्थ है.
 ऐसा करने पर आप देखेंगे कि इन्द्रिय मन बुद्धि सब आपके वश में हो गये हैं.
 आप अनुभव करेंगे कि आप मुनि हैं.
 एक बात जरूर है कि यदि आप कुछ पकड़ना चाहते हैं तो यह बात नहीं बनेगी- ‘ मुनिर्मोक्षपरायणः ’ ; क्योंकि वहाँ हम छूटना चाहते हैं, पाना कुछ नहीं चाहते.
 सबसे छूटा हुआ आत्मा ब्रह्म है और किसी को पकड़े हुए आत्मा बद्ध है, जीव है.
 यदि वह किसी को पकड़ता है तो वह बद्ध है और यदि वह सबको छोड़ देता है तो मुक्त है.
 तो ‘ मुनिर्मोक्षपरायणः ’- मोक्ष ही आपका स्वरूप है.
 आप किसी के साथ संबंध न चाहें.
 संबंध का नाम बन्धन है ; उसको तो भगवान् ने ही भेज दिया है कि हे बन्धन, तुम जरा दुनिया में घूम आओ.
 जब वह आया, तब चारों ओर घूमघामकर कहने लगा कि तुम हमें ले लो, तुम हमें ले लो.
 वह लौटकर आया भगवान् के पास और उनके सामने रोने लगा कि हमें तो कोई नहीं लेता है.
 अब हम क्या करें महाराज!
 हमारा जीवन तो व्यर्थ हो गया!
 भगवान् ने कृपा करके उसके मुँह पर ‘सम्’ का बढ़िया सुंदर घूँघट चढ़ा दिया.
 अब जब बन्धन के मुँह पर सम्यक्ता का घूँघट चढ़ा तब वह संबंध हो गया और जब संबंध हो गया तो लोग कहने लगे कि हमें चाहिए, हमें चाहिए!
 फिर तो साधु लोग भी कहने लगे कि हमारे काका-गुरु लगते हैं, ये भतीजा-चेला लगते हैं.
 नहीं तो गुरु-चेला क्या होते हैं?
 महात्माओं के गुरु-चेला नहीं होते हैं.
 गुरु-चेले पन्थाई लोगों में होते हैं; पन्थाई लोग दूसरे हैं, महात्मा लोग दूसरे हैं.
 आपलोग बुरा नहीं मानना, अगर आपमें कोई पन्थाई बैठे हों तो!
 हम तो यह आशा करके बोल रहे हैं कि आपलोग सब पन्थ पार कर गये हैं, निर्ग्रन्थ हैं, पंथातीत हैं.
 यदि कोई पंथाई हों और अपना पन्थ बढ़ाने के लिए चेलों की संख्या बढ़ा रहे हों तो संन्यास धर्म में यह नहीं है.
 शिष्य-संग्र्रह और धन-संग्रह, दोनों ही संन्यास धर्म में वर्जित हैं.
 तो, भगवान् कहते हैं कि ‘ विगतेच्छाभय-क्रोधः ’ अप्राप्त की इच्छा मत करो; जो प्राप्त है, वह खो जाये तो उससे डरो मत और मान लो, कोई तुम्हारी इच्छा में विघात करे या भय उत्पन्न करे तो उसके ऊपर क्रोद मत करो.
 जो ऐसा करता है, वह सदा मुक्त है.
 वह उत्पाद्य मुक्त नहीं है, वह तो पहले भी मुक्त ही था और आगे भी मुक्त ही रहेगा- ‘सदा मुक्त एव सः .
 ‘ भोक्तारं यज्ञतपसाम्’- इसका अर्थ क्या है?
 देखो, गीता के अनुसार सकाम पशुयाग यज्ञ नहीं है.
 आप यह ध्यान में ले लें कि गीता के काम्य-कर्म का नाम यज्ञ नहीं है.
 इसमे तो जो नित्य और नैमित्तिक कर्म है, वे यज्ञ हैं ; पुत्रेष्टि गीता का यज्ञ नहीं है, शरीरेष्टि गीता का यज्ञ नहीं है.
 किन्तु अंतःकरण के प्रक्षालन के लिए जितने भी नित्यनैमित्तिक कर्म होते हैं, उनका नाम गीता में यज्ञ है.
 जिससे अपूर्व की उत्पत्ति होकर मरणान्तर फल मिलता है, वह गीता में यज्ञ नहीं है ; एक बात और.
 जिसमें कर्म स्वातन्त्र्यतया फल देता है, वह गीता का यज्ञ नहीं है, जहाँ कर्माराधित होकर ईश्वर फलदाता है, वह गीता का यज्ञ है.
 पूर्वमीमांसा में कर्म स्वातन्त्र्येण अपूर्व बनकर समय पर फल देता है.
 अचेतन अपूर्व फलदाता है पूर्वमीमांसा में.
 यह उद्घोष है.
 यदि कोई झूठमूठ अपूर्व को हमारे वेदान्त दर्शन के साथ मिलाना चाहे तो वह नहीं मिलता है.
 यहाँ तो कर्म का फलदाता ईश्वर है- ‘फलमत उपपत् तेः’ [1] .
 यही युक्तियुक्त है कि चेतन परमेश्वर कर्म का फल दे, अपूर्व कर्म स्वयं समय पर फलदान करे ; ऐसा कुछ नहीं- न संचित, न क्रियमाण और न प्रारब्ध.
 ईश्वर यदि प्रसन्न हो जाये तो क्षणभर में सब कर्मों से मुक्त कर दे.
 यही गीता का परमेश्वर है.
 इसको आप वेदान्त दर्शन के पक्ष में ले जाइये, किन्तु इसे पूर्वमीमांसा के पक्ष में नहीं ले जाया जा सकता.
 सृष्टि के एक विद्वान् नहीं, हजारों विद्वान् गीता को धर्मपक्ष में नहीं ले जा सकते; यह जब जायेगा तब ईश्वर-पक्ष में ही जायेगा.
 अतः ‘ भोक्तारं यज्ञतपसाम् ’ का अर्थ यह हुआ कि हम जो परोपकार के लिए काम करते हैं, भजन करते हैं, त्याग करते हैं, तपस्या करते हैं, उसका भोग ईश्वर करता है.
 हम अपने लिए जो संयम करते हैं, व्रत करते हैं, उपवास करते हैं, उसका उपभोग ईश्वर करता है.
 हमने आज नहीं खाया तो हमारा वह खाना ईश्वर ने खा लिया.
 यह जो उपवास है, दूसरो को खिलाना है, वह अन्य पक्ष में तो यज्ञ और स्वपक्ष में तपस्या हो जाता है.
 क्या आप ईश्वर को भोग लगाना चाहते हैं?
 तो एक भूखे को भोजन कराकर ईश्वर को भोग लगा दीजिए.
 वही भोक्ता है.
 ‘ भोक्तारं यज्ञतपसाम् ’- इसका अर्थ श्रीशंकराचार्य ने बहुत बढ़िया किया है.
 वह क्या है?
 वे कहते हैं कि ईश्वर ही यजमान के भीतर बैठकर यज्ञ ग्रहण कर रहा है और देवता के भीतर बैठकर यज्ञ ग्रहण कर रहा है.
 इसलिए आप अपने को न कर्ता देखिये और न इन्द्रादि देवता को भोक्ता देखिये.
 दोनों में जो अन्तर्यामी है, वही कर्ता-भोक्ता है.
 यदि तुम यह मानते हो कि कर्ता मैं हूँ और भोक्ता इन्द्र है, तो तुम्हारे मत में बड़ा भारी व्यक्तिक्रम है.
 असल में कर्म का जो कर्ता होता है, वही कर्म के फल का भोक्ता होता है.
 कर्ता हो तुम और भोक्ता बन जाये इन्द्र- ऐसा तो होना कभी शक्य ही नहीं है.
 इसलिए जदो अन्तर्यामित्वेन तुम्हारे हृदय में कर्म की प्रेरणा दे रहा है, वही भोगित्वेन इन्द्र के भीतर बैठकर उसको भोग दे रहा है.
 दोनों का फल एक परमेश्वर ले रहा है; करने वाला भी वही और कराने वाला भी वही.
 एक बार एक सज्जन ने हमें बहुत डराया कि पूर्वमीमांसा में ऐसा है, पूर्वमीमांसा में वैसा है.
 हमने कहा कि भाई, तुम मीमांसा का नाम लेकर उन लोंगो को डराया करो, जिन्होंने कभी मीमांसा नहीं पढ़ी.
 यह विभीषिका हमारे ऊपर इसलिए प्रभाव नहीं डालेगी कि पूर्वमीमांसा के अनुसार संन्यासश्रम की कोई कीमत ही नहीं है, यहाँ तक कि पूर्वमीमांसा के अनुसार ईश्वर की कोई कीमत नहीं है.
 अपूर्व-अचेतन, अचेतन-अपूर्व ही फल दे लेता है.
 जिस मत में सृष्टि प्रलय ही नहीं है; जिस मत में वैराग्य का कोई स्थान ही नहीं है, जिस मत में अंधे पंगु आदि ही संन्यास के अधिकारी हैं, वह मत हमारे सामने कोई विभीषिका नहीं उत्पन्न कर सकता.
 ‘ सर्वलोकमहेश्वरम् ’- हमारे तो एक परमेश्वर ही सर्वलोग महेश्वर है.
 यदि सारी सृष्टि का परमेश्वर एक न हो और इस शरीर का स्वामी जीव न हो तो जीववत् और ईश्वरत्व- दोनों का परित्याग कर देने पर अखण्ड चेतन में एकता कैसे होगी?
 अखण्ड चेतन की एकता तब तक उत्पन्न नहीं होगी, जब तक ईश्वर की सिद्धि न हो.
 पूर्वमीमांसा मे तो सृष्टिकर्ता ही नहीं है.
 ‘न कदाचिदनीदृशं जगत्’- दुनिया हमेशा से अपने आप चल रही है.
 ‘सुहृदं सर्वभूतानाम्’- हमारा परमेश्वर उपकार-निरपेक्ष है, सबका भला करने वाला है, सुहृदय है.
 ऐसा नहीं है कि उसको भेंटपूजा चढ़ाओ, तब तो वह भलाई करेगा और भेंट-पूजा न चढ़ाओ तो भलाई नहीं करेगा.
 भला करना तो उसका सहज स्वभाव है.
 जो अर्घ्य नहीं देता है, सूर्य उसको भी प्रकाश देता है.
 इसलिए जब सूर्य का यह स्वभाव है, तब ईश्वर भेंट पूजा करने वाल और न करने वाले- दोनों का हित कैसे नहीं कर सकता?
 ‘सुहृदं सर्वभूतानाम्’ इसका अर्थ है कि परमेश्वर हमसे दूर नहीं है, हृदय में ही उसका निवास है.
 एक महात्मा ने हमें एक बड़ी अच्छी बात सुनाई थी.
 एक राजा बड़ा दयालु था ; यह किसी विद्यालय में गया ; उसके सामने विद्यार्थियं से प्रश्न पूछे गये.
 उनमें एक साधारण सा दीखने वाला लड़का सब प्रश्नों के उत्तर बड़े बढ़िया ढंग से देता गया.
 राजा ने कहा कि यह तो बड़ा बुद्धिमान लड़का है.
 यह किसका पुत्र है? ;   विद्यालय के अधिकारी बोले कि अनाथ है, इसके माँ-बाप नहीं हैं.
 राजा ने कहा कि तब इसके पढ़ने-लिखने का बन्दोतस्त कैसे होता है?
 अधिकारी ने उत्तर दिया कि हम लोग किसी तरह कुछ ले-देकर और कुछ माँग-मूँगकर इसकी गुजर-वसर कर देते हैं.
 राजा ने कहा कि आप लोग कुछ न कीजिए ; इसकी पढ़ाई-लिखाई का, इसके निर्वाह का सारा व्यय मेरी ओर से आया करेगा.
 राजा ने मन में यह निश्चय किया कि हमारे तो कोई बेटा नहीं है, इसलिए इसी को हम अपना उत्तराधिकारी बनायेंगे.
 अब उस लड़के को राजा की ओर से निर्वाह-व्यय मिलने लगा और इससे वह बड़ा प्रोत्साहित हुआ तथा और भी परिश्रम पूर्वक पढ़ने-लिखने लगा.
 वह बड़ा भारी बुद्धिमान हो गया.
 पर वह यह सोचता रहता था कि जब तक पढ़ता हूँ तब तक तो राजा की ओर से व्यवस्था है, जिस दिन पढ़ना बंद हो जायेगा, उस दिन क्या काम करूँगा?
 क्या व्यापार करूँगा?
 यह चिन्ता उसे सताती रहती थी ; जब वह पढ़ लिख चुका तब राजा के यहाँ से आज्ञापत्र आया कि दरबार में हाजिर हो जाओ.
 डरता-डरता राज-दरबार में गया.
 राजा ने उसके लिए अपनी बगल में आसन लगवा रखा था; उस पर उसे बिठाया और कहा कि तुम तो हमारे युवराज हो!
 हमने तो जिस दिन तुम्हें देखा था, उसी दिन यह निश्चय कर लिया था कि जब तुम पढ़ लिख जाओगे, तब तुम्हें अपना उत्तराधिकारी बना देंगे.
 अब तो वह राजकुमार हो गया, उत्तराधिकारी हो गया और उसको बड़ी प्रसन्नता हुई!
 लेकिन इससे पहले उसे कुछ मालूम नहीं था, इसलिए वह चिन्तित था.
 जब उसे मालूम हुआ कि ओहो, राजा ने हमें अपना राजकुमार, उत्तराधिकारी बना रखा है, तब उसे बड़ा संतोष, बड़ी शान्ति प्राप्त हो गयी!
 वह राजकुमार उसी दिन हो गया था जिस दिन राजा ने मन ही मन उसका वरण किया, लेकिन जब तक उसकी पढ़ाई-लिखाई पूरी नहीं हुई, तब तक उसे कुछ मालूम नहीं पड़ा और वह चिन्तित बना रहा.
 यह कथा बड़ी पुरानी है.
 इस कथा को रामानुज संप्रदाय में रामानुज के पूर्ववर्ती आचार्य द्रविडाचार्य ने इस रूप में लिखा है.
 श्रीशंकराचार्य ने भी बृहदारण्यकोपनिषद् में इस कथा का उल्लेख किया है, परंतु उसमें यह अन्तर है कि वह राजकुमार भीलों में मिल गया था.
 अब आप यह समझ लो कि आप तो परमेश्वर की आत्मा हो, परमेश्वर के अंश हो, परमेश्वर के सखा हो, परमेश्वर के पुत्र हो.
 परमेश्वर ने तो पहले से ही निश्चय कर रखा है; आपको मालूम नहीं है.
 अब आप मालूम कर लो.
 हम आपको परमेश्वर की ओर से यह दस्तावेज देते हैं, प्रमाण-पत्र देते हैं कि परमेश्वर आपका सुहृद् है, आपका भला चाहने वाला है.
 इसलिए अब आप यह जानकर प्रसन्न हो जाओ! ;   .
 इस प्रकार यह ‘कर्मसंन्यासयोग’ नामक पाँचवाँ अध्याय पूरा हुआ.
 अब, आओ ; छठें अध्याय में प्रवेश करें और यह देखें कि योगाभ्यास की विधि क्या है-
 पहले इसको गृहस्थाश्रम से ही प्रारम्भ करते हैं.
 परंतु इससे यह मत समझना कि संन्यासी कुछ छोटा पड़ गया है.
 जब किसी सेठ की प्रशंसा करते हुए कहा जाता है कि अरे, ये कोई मामूली सेठ थोड़े ही हैं, येतो राजा हैं तो वहाँ बड़ा कौन हुआ?
 सेठ या राजा?
 इसी तरह यदि कहा जाये कि सेठ जी ऐसे धर्मात्मा हैं कि प्रतिदिन सन्ध्या-वन्दन करते हैं, स्वाध्याय करते हैं और वलिवैश्वदेव भी करते हैं, इसलिए ये वैश्य नहीं, ब्राह्मण ही हैं तो यह मत समझना कि यहाँ ब्राह्मण छोटा हो गया और सेठ बड़ा हो गया.
 ब्राह्मण कहकर तो सेठ की प्रशंसा ही की जा रही है.
 अतः बात का मतलब समझना चाहिए.
 भगवान् कहते हैं-
 इसका अर्थ है कि ‘अयम् निरग्रिर्न भवति, किन्तु संन्यासी भवति ; ’ इसने अग्नि का परित्याग नहीं किया है, परंतु संन्यासी है.
 यह चारो ओर कर्म ही कर्म करता हो, सो बात नहीं है; यह सारे कर्म नहीं करता, परंतु योगी है.
 क्यों योगी है?
 इसलिए योगी है कि कर्म करता है, परंतु ‘आश्रितः न भवति’- कर्मफल का आश्रय नहीं लेता, कर्म में सब कर्म नहीं करता.
 ‘कार्यं कर्म करोति’- जो कर्तव्यकर्म हैं, उन्हीं को करता है ; यहाँ भगवान् ने कर्म के साथ ‘कार्यम्’ जोड़ दिया है.
 इसका अर्थ है कि कर्मयोगी लोग यह समझते हैं कि अंट-शंट चाहे कुछ भी करो, ‘कार्यं कर्म करोति’- इसका तात्पर्य यह है कि जो शास्त्र-विधान से प्राप्त है, वही कर्म करता है, निषिद्ध और काम्य कर्म नहीं करता.
 कार्य वही है, जिसका पालन न करने से प्रत्यवाय का श्रवण होता है- ‘अकरणे प्रत्यवाय-श्रवणम्’ काम्य कर्म होता है स्वर्गादि की प्राप्ति के लिए और अण्ट-शण्ट कर्म होते हैं लौकिक लाभ के लिए.
 किन्तु योगी नित्य और नैमित्तिक कर्म करता है, कर्तव्य कर्म करता है.
 यह भी बात है कि ब्राह्मण, क्षत्रिय , वैश्य वेद पढ़ें, दान करें- ये तो उनके आवश्यक कर्तव्य हैं.
 परंतु पढ़ाना, यज्ञ कराना और दान लेना- उनके आवश्यक कर्म नहीं हैं.
 बल्कि दान लेने का काम वैश्य और क्षत्रिय के लिए बिलकुल मना ही है.
 उनके लिए पढ़ाना और यज्ञ कराना भी आपातकाल में ही है, सामान्य काल में नहीं.
 जीविकार्थ कर्मों को करने से पाप लगता है.
 किन्तु धर्मार्थ करमों को न करने से पाप लगता है ; यदि वह स्वाध्याय छोड़ दे, यज्ञ छोड़ दे, दान देना छोड़ दें तो इससे उसको पाप नहीं लगता है.
 क्योंकि धर्म में जीविकार्थ धर्म और अन्तःकरण शुद्ध्यर्थ धर्म- ये दो विभाग हैं.
 इसलिए जिस कर्म के परित्याग से प्रत्यवाय लगता है, उस कर्म को अवश्य करना चाहिए; वह कार्य-कर्म है, कर्तव्य कर्म है.
 किन्तु कर्तव्य-कर्म करके, उसको पूरा करके उसके फल के लिए लड़ने लगे और कहे कि मैंने इतने दिनों तक निष्काम भाव से तुम्हारी सेवा की, श्रम करते-करते मेरे हाथ घिस गये, लेकिन तुमने हमें कुछ नहीं दिया तो यह निष्काम कर्म का उपहास है.
 ‘स संन्यासी च योगी च’- जो कर्म करता है वह कर्मयोगी है और जो फल नहीं चाहता, वह संन्यासी है.
 इस प्रकार कर्म करने वाले में योगीपना और संन्यासीपना- दोनों का निरूपण करके भगवान् ने उसके महत्व का स्थापन किया कि कर्म करना हो तो ऐसे करना चाहिए.
 यह कर्म करने की विधि है.
 भगवान् कहते हैं कि संन्यास का ही नाम योग है.
 संन्यास शब्द के दो अर्थ हैं.
 एक तो ‘सम्यक्-न्यासः संन्यासः’ अर्थात् भली-भाँति किसी का परित्याग कर देना है.
 कबीर के शब्दों में ‘ज्यों की त्यों धर दीन्हि चदरिया’ है.
 अनात्मा को आत्मा के रूप में छोड़ देना, माया को माया के रूप में छोड़ देना- इसका नाम संन्यास है.
 दूसरा अर्थ है संन्यास का ‘सति परमात्मनि अधिष्ठाने न्यासः अध्यस्त्वेन निरीक्षणं संन्यासः.
 ’ सत् परमात्मा में, अधिष्ठान में संपूर्ण प्रपंच को अध्यस्त के रूप में देखने का नाम संन्यास है.
 सत् न्यास का, सति न्यास का रूप भी संन्यास ही बनेगा और सम्यक् न्यास का रूप भी संन्यास ही होगा.
 ‘म्’ का भी न होगा और ‘त्’ का भी न होगा, इसलिए डबल ‘न्न’ जोड़कर ‘सन्न्यास’ शब्द बनता है.
 सिंगल ‘न्’ का भी न होगा, इसलिए डबल ‘न्न’ जोड़कर ‘सन्न्यास’ शब्द बनता है ; सिंगल ‘न्’ का सन्न्यास नहीं होता, डबल ‘न्न’ का ‘सन्न्यास’ होता है ; डबल ‘न्न’ होना माने नेति-नेति.
 एक नेति नहीं, दो नेति होना चाहिए, माने स्थूल और सूक्ष्म दोनों का निषेध होना चाहिए.
 यही योग है माने परमात्मा से मिलन है.
 यदि संकल्प का संन्यास नहीं किया तो योगी कहाँ से होंगे?
 संकल्प माने काम का बाप.
 यह तो सर्व-प्रसिद्ध ही है कि काम के बाप का नाम संकल्प है.
 महाभारत में एक ‘मंकि गीता’ है.
 मंकि का अर्थ बन्दर मत समझना; यह संस्कृत का शब्द है, अंगरेजी का शब्द नहीं है.
 अरे ओ काम, मैं तेरी जड़ जानता हूँ.
 काम ने कहा कि वाह-वाह, तुम्हें हमारी जड़ का पता कैसे चला?
 बोले कि ‘संकल्पात्किकल जायते’- तुम संकल्प से पैदा होते हो.
 जब किसी वस्तु में सम्यकत्व की कल्पना होती है कि यह चीज बहुत बढ़िया है, तब उसे पाने की इच्छा पैदा हो जाती है.
 इसलिए मैं तुम्हारी जड़ उखाड़कर फेंक दूँगा- ‘न त्वां संकल्पयिष्यामि ते न मे भविष्यति’.
 ऐसा कैसे करोगे?
 ऐसे करूँगा कि मैं दुनिया में किसी चीज को अच्छी नहीं समझूँगा.
 जब अच्छी नहीं समझूँगा, तब उसे पाने-हटाने की इच्छा ही हमारे अन्दर कहाँ से आयेगी.
 इसलिए जो काम को नहीं काटता, काम के बाप को ही उखाड़कर फेंक देता है, वही योगी होता है.
 जिसने संकल्प का संन्यास नहीं किया, वह चाहे कोई हो (‘कश्चन’ का अर्थ है कि भले ही उसने संन्यासाश्रम की दीक्षा ले ली हो.
 ) पर यदि उसके मन में संकल्प ही संकल्प बना है कि यह कहेंगे, वह करेंगे, इतने चेले बनावेंगे और हमारे चेले दुनिया में इतना-इतना काम करेंगे तो पादरियों वाले मिशन की नकल हमारे संन्यसा में नहीं है.
 पादरी तो पुरोहित हैं.
 यदि हमारे पुरोहित लोग भी पादरियों की तरह संघटित हो जायें तो वे हिंदू धर्म का संरक्षण और संवर्धन करने में समर्थ हैं.
 पादरी-धर्म पुरोहित धर्म है, संन्यास धर्म नहीं है.
 मिशनरी ढंग से काम करने के लिए संन्यास नहीं है.
 मिशनरी ढंग से काम करने के लिए ब्राह्मण-पुरोहित हैं.
 वे अपने संप्रदाय के अनुसार सबका संचालन करते हैं.
 संन्यास तो है व्यक्त को अव्यक्त में लीन कर देना और व्यक्त-अव्यक्त को छोड़ देना.
 जो व्यक्त है, वहीं अव्यक्त है और जो अव्यक्त है वही व्यक्त है.
 इसलिए संन्यासी दोनों को छोड़ देता है ; क्योंकि व्यक्त रहेगा तो व्यक्त हो जायेगा और अव्यक्त रहेगा तो वह व्यक्त में लीन होगा.
 व्यक्त मरकर अव्यक्त में मिलेगा और अव्यक्त पैदा होकर व्यक्त हो जायेगा.
 इसलिए इन दोनों मरने-जन्मने वालों को छोड़कर जो अपने स्वरूप में बैठा है, उसका नाम संन्यासी होता है.
 संकल्प का संन्यास किये बिना कोई योगी नहीं हो सकता.
 अब एक और बात देखो.
 यह सिद्धांत गीता का है और कर्मियों के पास इसका कोई जवाब नहीं हैं-
 यहाँ भगवान् ने प्रवृत्ति और निवृत्ति का विभाग बताते हुए कहा है कि कोई मुनि योग पर आरूढ़ होना चाहता है तो उसके पास योगारूढ़ होने के लिए कर्म कारण है.
 आपको योग की छत पर चढ़ना हो तो आप सीढ़ी लगाकर एक-एक सीढ़ी पर पाँव रखते हुए, सप्तभूमिका के क्रम से, योगारूढ़ हो जाइये.
 योगारूढ़ होने के लिए कर्मगति अपेक्षित है.
 आप चाहे साइकिल चलाइये, चाहे मोटर चलाइये और चाहे हवाई जहाज चलाइये ; जब आपको कहीं चढ़ना है तो चढ़ने के लिए गति चाहिए.
 लेकिन जब पहुँच गये तब!
 ‘ योगारूढस्य तस्यैव ’- जब चलकर पहुँच जाओगे तब चलकर पहुँच जाओगे तब नीचे भी गिरोगे क्योंकि वहाँ कर्म का आराम नहीं है, जब नीचे गिरोगे तब देहेन्द्रियादि को स्वीकार करना पड़ेगा.
 फिर वहाँ शमः माने निवृत्ति-संन्यास लेना पड़ेगा.
 योगारूढ़ हो जाने के बाद निवृत्ति ही साधन है- यह प्रवृत्ति और निवृत्ति का विभाग है.
 जब तक कोई प्राप्तव्य प्राप्त करना है, तब तक उसके लिए कर्म का आरंभ है और जब प्राप्तव्य की प्राप्ति हो गयी तो उसके बाद शान्ति से अपने घर में बैठ जाओ.
 जब तक घर में पहुँचे नहीं हो तब तक चलना है ; पहुँच जाने के बाद चलना नहीं है.
 यही कर्मयोग और संन्यास-योग का निर्णय है.
 इसके आगे कोई निर्णय नहीं है.
 ‘ आरुरुक्षु ’ माने आरोहण की इच्छा.
 इसके ऊपर कुछ है तो करो और जहाँ सबसे ऊपर तुम्हीं हो, तुम्हारे ऊपर कोई नहीं है वहाँ यदि कहो कि हमारे ऊपर एक और परोक्ष है तो वह परोक्ष तुम्हारी कल्पना में है.
 कल्पनाकारावच्छिन्न चैतन्य और कल्पिताकारावच्छिन्न चैतन्य एक ही है.
 वह तुमसे ऊपर नहीं है, वह तो तुम्हारे चैतन्य में ही कल्पनाकारर अंतःकरण और कल्पिताकार विषय- इन दोनों के रूप में भास रहा है.
 वह तुमसे ऊपर चढ़ने के लिए नहीं है, चलने केलिए नहीं है.
 अब प्रश्न यह उठता है कि जब योगारूढ़ हो जाने पर कर्तव्य नहीं रहता तो आओ, योगारूढ़ को ही पहचानें कि वह कौन है?
 ‘ यदा हि नेन्द्रियार्थेषु ’- जब आपके मन में आये कि हम तो इसी घर की रोटी रोज खायेंगे, हमें रोज गेहूँ की रोटी मिले, बेझर की रोटी कभी नहीं मिले, तब समझना कि अभी आप योगारूढ़ नहीं हो.
 जब यह ख्याल हो कि रोज रासलीला ही देखने को मिलनी चाहिए, रोज इत्र ही सूँघने को मिलना चाहिए, रोज बड़ा सुकोमल वस्त्र ही धारण करने को मिलना चाहिए, रोज तारीफ ही कान से सुनने को मिलनी चाहिए और रोज मधुर संगीत ही सुनने को मिलना चाहिए तो समझिये कि आप अभी राग और भोग में रमे हैं.
 राग माने प्रेम, राग माने आसक्ति और राग माने गीत-संगीत.
 इसी तरह भोग माने शारीरिक भोग और खान-पान.
 यदि आप भोग-भावना और भोग-सेवन- इन दोनों से मुक्त नहीं हो जाओगे तो योगारूढ़ कहाँ से होओगे!
 ‘ न कर्मस्वनुषज्जते ’- देखो, कर्मेन्द्रियाँ तो कर्म करती ही रहती हैं.
 लेकिन यदि कहो कि हमें तो यही विषय रोज चाहिए, हमारी इसमें अनुसक्ति हो गयी है, तब आप योगारूढ़ नहीं है.
 इसलिए किसी भी इन्द्रियार्थ में आसक्ति नहीं होनी चाहिए.
 जो सुनने को मिले वह सुनते जाओ, जो देखने को मिले वह देखते जाओ, जो छूने को मिले वह छूते जाओ.
 अरे, तुम छूने थोड़े ही जाते हो; वही आकर छूता है, छूने की कोशिश करता है, तुमको तो कोई छू सकता है.
 संसार के किसी विषय ने आज तक हमको देखा नहीं.
 हमारा स्वरूप तो वह है, जिसको ईश्वर ने भी कभी नहीं देखा.
 हम कभी ईश्वरर के दृश्य नहीं हुए हैं.
 हमने ईश्वर को हजार बार देखा है, पर ईश्वर ने हमको नहीं देखा है.
 वह साक्षी जो है न!- ‘दृग्गेव न तु दृश्यते.
 ’ आभास-भास्य संसार है, साक्षी भास्य आभास है और स्वयं साक्षी स्वभाश्य भी नहीं है.
 हमने अपने को भी नहीं देखा और ईश्वर ने भी हमको नहीं देखा ; हम स्वयं देखे नहीं गये, परंतु देखते सबको हैं.
 हम ऐसे झरोखे के भीतर बैठे हैं कि देखते सबको हैं, परंतु देखे किसी से नहीं जाते हैं.
 हम ईश्वर के पीछे बैठकर ईश्वर को देखते रहते हैं.
 ईश्वर काम करता रहता है.
 हम जीव को भी देखते रहते हैं.
 जीव भी काम करता रहता है.
 उसके पास मसाले हैं, बहुत मशीने हैं, उनसे वह काम करता रहता है.
 परंतु यहाँ?
 किसी भी इन्द्रियार्थ और कर्म में अनुसक्ति नहीं है.
 सर्व-संकल्प का संन्यास हो गया है.
 इसी का नाम होता है योगारूढ़ और योगारूढ़ के लिए निवृत्ति ही इष्ट है, प्रवृत्ति इष्ट नहीं है.
 भगवान् ने यहाँ योगारूढ़ को पारिभाषिक बना दिया है.
 इसलिए योगारूढ़ होने के लिए आप खुद तैयार हो जाइये.
 कस लीजिए कमर कि हम योगारूढ़ हो जायें.
 चढ़ बैठें योग के ऊपर और योग को नीचे दबा दें.
 योगारूढ़ होने के लिए दूसरा कोई हमें गोद में लेकर उठा ले और ऊपर ले जाये- यह उम्मीद मत करो.
 अरे, वह खुद नीचे न होता तो तुमको उठाता कैसे?
 उम्मीद करते हो दूसरे- से?
 अवधूत गीता में कहा गया है कि ‘स्वयमेव तत्वं स्वयमेव बुद्धम्’- तुम स्वयं तत्व हो और उसको तुम्हें स्वयं समझना पड़ेगा.
 दूसरे का ज्ञान काम नहीं आयेगा, दूसरे का प्रयत्न काम नहीं आयेगा.
 देखो, श्रीहरिबाबाजी महाराज एक बार गंगा किनारे अच्युत मुनिजी के पास गये ; वे बड़े प्रतापी विद्वान महात्मा थे.
 श्रीहरिबाबाजी ने उनसे कहा कि महाराज, ऐसी कृपा कीजिए, जिससे हमारी निष्ठा पक्की हो जाये.
 श्रीबाबाजी के कथनानुसार उस समय अच्युत मुनिजी वृद्ध हो गये थे और उनका शरीर झुक गया था.
 उन्होंने श्रीहरिबाबाजी को बात सुनी तो बिल्कुल तनकर बैठ गये और बोले कि अरे हरि!
 तू कृपा की भीख माँगता है?
 आलसी होना चाहता है क्या?
 बता, मैं तुमको सब कुछ प्राप्त करा दूँ तो तू क्या करेगा?
 तो, तुम कृपा के भिखारी मत बनो, अपनी आत्मा का अपने-आप उद्धार करो माने यह जो कूड़ा करकट तुमने अपने ऊपर ओढ़ लिया है, इसको उतारकर फेंक दो.
 मुझे एक महात्मा ने बताया था कि किसी जंगल में शंकरजी का मंदिर था.
 वहाँ कोई जाता तो था नहीं, इसलिए चिड़ियों ने उसमें घोसला बना लिये थे, घोसलों की घास से, पत्तों से, मिट्टी से तथा चिड़ियों की बीट से मंदिर में जो शिवलिंग था, वह ढक गया.
 एक दिन एक सज्जन वहाँ आये और बोले कि भाई, मुझे तो शिवजी की पूजा करनी है ; पर यहाँ तो शिवजी नहीं है.
 इसलिए आओ कहीं से शिवजी को लाकर यहाँ स्थापना करें.
 इतने में एक महात्मा वाँ आ गये और बोले कि बेवकूफ, तू नया शिवलिंग लाकर स्थापना क्यों करना चाहता है?
 यहाँ जो घास-पात पड़ी है, चिड़ियों का बीट पड़ा है, इसको हटाकर फेंक दो.
 उसके नीचे तो शिवजी पहले से ही यहाँ मौजूद हैं.
 तो, यही है ‘ उद्धरेदात्मनात्मानम् ’ तुमने स्वयं अपने ऊपर चिड़ियों की बीट डाल रखी है, लकड़ी डाल रखी है, कूड़ा-करकट डाल रखा है और कभी अपने अंतःकरण में झाड़ू नहीं लगाया है.
 इसलिए अपनी सफाई, अपना उद्धार अपने आप करो.
 ‘ नात्मानमवसादयेत् ’- तुम अपने को अवसन्न मत करो, विषादग्रस्त मत करो.
 अपने मित्र स्वयं तुम हो- ‘ आत्मैव ह्यात्मनो बन्धुः .
 बंगाल में पत्नियाँ बन्धु शब्द का प्रयोग अपने पति के लिए करती हैं- मेरे चिर बन्धु, मेरे प्रियतम!
 जब पत्नी के लिए बधू शब्द का प्रयोग होता है, तो पति के लिए बन्धु शब्द का प्रयोग स्वाभाविक ही है, क्योंकि ‘बध्नातीति बधुः’.
 वैसे बधु शब्द का अर्थ बोझ उठाने वाली भी होता है- ‘बहतीति बधुः.
 ’ जो घर-गृहस्थी का बोझ अपने ऊपर ले, वह बधू.
 जो अपने पति को अपने ऊपर उठाये, उसका नाम बधु.
 जो बाँध ले भुजपाश में, वह बधु.
 यदि अपने-आपका कोई बन्धु है, हितैषी है तो अपना आप ही है और ‘आत्मैव रिपुरात्मनः’- आप स्वयं अपने शत्रुं हैं, दुश्मन हैं.
 जिसने अपने आपको अपने आपसे संयत कर लिया, समेट लिया, देहेन्द्रियादिकों के संबंध से मुक्त कर लिया, वह अपना मित्र है, अपना बन्धु है, अपना भाई है, अपना प्रियतम है.
 इसी तरह जिसने देहेन्द्रियादिकों को अपने वश में नहीं किया, वह स्वयं अपने साथ शत्रुता कर रहा है, अपने आपको सता रहा है.
 एक बार हम लोग श्रीउड़ियाबाबाजी महाराज के साथ कहीं जा रहे थे तो बड़े जोर से आँधी आयी, धूल उड़ने लगी और चलना मुश्किल हो गया.
 बाबा बोले कि तुम सब बैठ जाओ.
 हम सब बैठ गये ; फिर बोले कि अपनी-अपनी चादर अपने-अपने मुँह पर लगाकर भजन करो.
 हमलोग घंटे-आध घंटे तक भजन करते रहे ; थोड़डी देर के बाद जो अन्धड़-तूफान था, वह चला गया ; उसके बाद बाबा बोले कि अपनी-अपनी चादर अपने-अपने मुँह पर लगाकर भजन करो.
 हमलोग घंटे-आध घंटे तक भजन करते रहे ; थोड़ी देर के बाद जो अन्धड़ तूफान था, वह चला गया.
 उसके बाद बाबा बोले कि अब सब लोग चलो और हम चल पड़े.
 इसलिए जीवन में आँधी तूफान आये तो उससे लड़ना नहीं चाहिए.
 चुप होकर बैठ जाना चाहिए.
 ‘जितात्मनः प्रशान्तस्य ’- जो गर्मी में, सर्दी में, सुख में, दुख में, मान में, अपमान में अपने मन पर काबू रखता है और शान्त रहता है, परमात्मा उसके लिए समाहित है.
 परमात्मा कहीं अनमिला थोड़े ही है.
 एक दिन किसी सुनार ने अपने बच्चे से कहा कि बेटा, वहाँ आलमारी में सोना रखा है, जरा उठाकर ले तो आ!
 वह बच्चा गया, उसने आलमारी खोलकर देखा, ढूँढ़ा, लेकिन उसको सोना नहीं मिला.
 वह लौट आया और बोला कि पिताजी, वहाँ तो सोना नहीं है ; पिता ने कहा कि सोना नहीं है तो क्या हुआ?
 सुनार वहाँ गया तो कंगन मिला, कुंडल मिला और बोला कि बेटा, यह सब सोना ही तो है.
 अब वह बच्चा कंगन को तो पहचानता था, कुंडल को तो पहचानता था, लेकिन सोने को नहीं पहचानता था.
 किन्तु जो सोने को पहचानता है, उसके लिए तो कंगन भी सोना है कुंडल भी सोना, सोने की आकृति चाहे कुछ भी हो और नाम चाहे कुछ भी हो.
 तो, जो तत्व को पहचानता है, वह नाम-रूप के भुलावे में कभी नहीं आता.
 वह तो मसाले को पहचानता है.
 ‘त्वं स्त्री त्वं पुमानसि त्वं कुमार उत वा कुमारी’ [1] .
 ‘ब्रह्मैवेदं विश्वमिदं वरिष्ठम्’ [2] .
 ‘सद् हीदं सर्वं चिद् हीदं सर्वम्’ [3] .
 इस प्रकार पहचान लेने पर सब ब्रह्मस्वरूप ही है.
 अब देखो, योगारूढ़ का यही लक्षण है कि वह ज्ञान-तृप्तात्मा है, विज्ञानतृप्तात्मा है.
 जो उसे मालूम पड़ता है, उसी में वह तृप्त है.
 एक भक्त कवि ने अपनी ओर आते हुए सर्प को देखकर कहा कि-
 जैसा कुछ ज्ञान आता है वह परमात्मा का ही है.
 विज्ञान माने होता है आत्मानुभूति.
 श्रीमद्भागवत के ग्यारहवें स्कन्ध में ज्ञान-विज्ञान की ऐसी ही व्याख्या है.
 वहाँ यह बताया गया है कि जिस एक से सबकी सिद्धि होती है और जिस एक में सब बिलीन हो जाता है, उसका नाम ज्ञान है.
 ज्ञान से सब प्रकाशित होता है और ज्ञान में सब विलीन होता है.
 विज्ञान उसको कहते हैं, जिसके सिवाय दूसरी कोई चीज है ही नहीं.
 जिसका अन्वय-व्यतिरेक होता है, वह ज्ञान है और अन्वय-व्यतिरेक भी जिसमें कल्पित है, उसका नाम विज्ञान है.
 परमात्मा में अन्वय-व्यतिरेक नहीं है.
 वह तो प्रक्रिया है बच्चों को सिखाने के लिए.
 ‘अव्यावृतम् अननुगतम्’- परब्रह्म परमात्मा किसी से व्यावृत नहीं है और किसी में अन्वित नहीं है.
 यदि कोई दूसरा हो तो उससे व्यावृत अलग हो और यदि कोई हो तो उसमें अनुगत हो ; अनुगत होने के लिए भी द्वैत नहीं है.
 जिसमें अन्वय व्यतिरेक करने के लिए द्वैत है ही नहीं, उसका नाम विज्ञान है और जहाँ अन्वय-व्यतिरेक एक से होता है उसका नाम ज्ञान है.
 विज्ञान अद्वितीय है और ज्ञानएक है.
 ’ योगियों के बारे में लोगों की बड़ी भ्रान्त धारणा है.
 वे कहते हैं कि योगी तो वह होगा, जिसकी पीठ की रीढ़ बिलकुल सीधी होगी और आँख खुलती न होगी.
 जिसका मन कभी उठता ही न हो, उसका नाम योगी होगा.
 लेकिन ऐसे व्यक्ति को आप योगी क्यों कहते हैं, उसको पत्थर ही क्यों नहीं कहते?
 आपको पत्थर चाहिए कि योगी चाहिए?
 योगी चाहिए, तो गीता कहती है कि ‘युक्त इत्युच्यते योगी’- जो युक्त है, वह योगी है.
 हम अवस्था विशेष का विरोध नहीं करती हैं.
 किसी खास समय में मनोवृत्ति किसी ऐसी दशा में पहुँच जाती है, जहाँ आँख की पलक भी नहीं मिलती है और पीठ की रीढ़ भी नहीं झुकती है.
 यह भी ठीक है कि वहाँ मन भी नहीं उठता है.
 परंतु वह चित्त की एक अवस्था है.
 वहाँ तो सपने मिट-मिट जाते हैं, जीवन नहीं मिटता है.
 समाधि भी सपने में ही आती है और चली जाती है.
 हमने कई बार सपने में समाधित को देखा है.
 आप लोग इसको वहम मत मानना.
 हमारी समाधि अज्ञात नहीं है.
 यदि समाधि अज्ञात होगी तो उसका बाध कैसे करोगे?
 अज्ञात का तो बाध ही नहीं होता, ज्ञात का बाध होता है.
 प्रत्येक दो वृत्तियों की संधि में यदि समाधि न आतकी और समाधि दर्शन न देती तो हम उसका ब ध कैसे करते कि यह हमारे सामने आने-जाने वाली चीज है.
 वेदान्तियों को समाधि से परहेज नहीं करना चाहिए.
 कहना चाहिए कि हाँ, समाधि हमारे घर में कई बार आती-जाती रहती है, लेकिन हमने उससे कभी यह नहीं कहा कि अब तुमको चेली बनाकर हमेशा के लिए रखेंगे.
 वह तो आती है और चली जाती है, लेकिन हम उसका सम्मान नहीं करते.
 तो, ये योगी कैसे हैं?
 बोले कि ‘समलोष्टाश्मकाञ्चनः.
 ’ उनको मिट्टी का डला दिख गया, पत्थर का डला दिख गाया, सोने का डला दिख गया ; लेकिन उन्हें मिट्टी के डले से खेती नहीं करनी है, पत्थर के डले से मारना नहीं और सोने का डला बेचकर कमाई नहीं करनी है.
 उनके लिए सब एक सरीखे हैं.
 सपने का सोना, सपने का पत्थर, सपने की मिट्टी मनोराज्य मात्र है.
 यह कोई कीमत नहीं है उनकी.
 यहाँ ‘विशिष्यते’ आ गया फिर!
 यह क्या है?
 पहले तो लोष्ट, अश्म और कांचन- इन पदार्थों की समता बतायी.
 उससे पहले जाति में समता बता चुके हैं- ‘ ब्राह्मण गवि हस्तिनि शुनि चैव श्वपाके च .
 ’ अब कहते है कि लोगों के कर्म अलग-अलग होते हैं जो व्यवहार करते हैं, वह भी अलग-अलग करते हैं.
 कोई हमसे सुहृद्- जैसा व्यवहार करता है, हमारा भला चाहता है और किसी के साथ हम बड़ा उत्तम व्यवहार करते हैं, मित्र का आचरण करते हैं.
 कोई अरि है तो वह हर हालत में चक्र लेकर मारने की फिराक में रहता है.
 किन्तु वे चाहे सुहृद् का व्यवहार करें, मित्रवत् व्यवहार करें अथवा उदासीन रहें! ;   उदसीन माने चाहे कुछ भी हो जाये, उससे कोई मतलब नहीं.
 पहाड़ पर चढ़े बैठे हैं- नीचे गंदा नाला बह रहा है या पवित्र नाला बह रहा है, सूअर घूम रहा है या हाथी घूम रहा है.
 उससे उसको कोई वास्ता नहीं.
 श्रुति में तो ‘तस्यं उदिति नाम्’ [1] ऐसा वर्णन आया है.
 उद् माने ब्रह्म, वही सर्वोर्ध्व है, उसमें जो आसीन है, वह उदासीन है.
 ऊर्ध्वमूलमधः शाखा वही है.
 यह ब्रह्मासीन है, ब्रह्म की गद्दी पर नहीं बैठता.
 जो ब्रह्म की गद्दी पर बैठता है, वही उदासीन होता है.
 ‘ मध्यस्थद्वेष्यबन्धुषु ’- कोई दो जनों के झगड़े में मध्यस्थ बन जाता है.
 कोई ऐसा काम करता है कि द्वेष करने योग्य हो जाता है.
 कोई ऐसा होता है, जो अपना भाई-बन्धु निकल आता है.
 कोई सज्जन होता है और कोई पापी होता है.
 लेकिन जो जैसा है, उसको वैसा रहने दो.
 तुम तो ‘ समबुद्धिर्विशिष्यते ’- उसमें जो सम है, उसको देखो.
 कौन सा राग बै, कौन सी रागिनी है और कौन सा पद है- यह देखने की जरूरत नहीं है.
 सम ठीक पड़ता है या नहीं, यह देखना चाहिए.
 यदि संगीत में सम ठीक है तो हमें क्या लेना है भैरवी से और क्या लेना है केदारा से?
 तुम्हारी मौज हो- मामकौस बजा लो, तुम्हारा मन हो घनाक्षरी बजा लो.
 राग-रागिनी से हमारा मतलब नहीं है, पर सम ठीक पड़ना चाहिए.
 यदि सम ठीक है तो सब ठीक है.
 ‘ समबुद्धिर्विशिष्यते ’ का अरथ है कि बुद्धि में समता बनी रहनी चाहिए, विषमता नहीं आनी चाहिए.
 तो योगी की दृष्टि में पदार्थों में समता है, जाति में समात है, पापी-पुण्यात्माओं में समता है, सगे संबंधियों में समता है और शत्रु-मित्र में भी समता है और ‘ इहैव तैर्जितः सर्गो येषां साम्ये स्थितं मनः’- संपूर्ण विश्व-सृष्टि में समता है.
 अब देखो ‘योगी युञ्जीत ’ इसका अर्थ है कि योगी योगाभ्यास करे ; भाई, किससे योग करे?
 जिससे वियोग हुआ है, उससे योग करे?
 नहीं-नहीं जिससे योग नहीं करना चाहिए, उसने तुमने योग कर लिया है.
 तुम्हारी मैत्री श्मशान में विचरने वाले कल्पित भूतों से हो गयी है.
 इसलिए ‘आत्मानं युञ्जीत ’- अपने आपसे योग करो, अपना आप ख्याल करो.
 यहाँ ‘परं युञ्जीत’ नहीं है, ‘आत्मानं युञ्जीत है.
 ’ ‘ आत्मानं युञ्जीत ’- [1] यह श्रुति है माने अपने साथ जुड़ो.
 अब इसके लिए उपकरण बताते हुए कहते हैं कि ‘रहसि स्थितः ’ अर्थात् एकान्त में योग करना चाहिए.
 एकाकी माने कोई मददगार नहीं रखना चाहिए.
 यह नहीं कि शिष्य या सेवक से कहा कि तुम हमारे लिए भिक्षा माँग कर ले आया करो, हम योग करेंगे.
 तुम हमें पानी पिला दिया करो, हम योग करेंगे.
 तुम झाड़ू लगा दिया करो, हम योग करेंगे.
 इस प्रकार अपने लिए मददगार, चेली-चेला रखकर योग नहीं करना चाहिए, नहीं तो उससे पराश्रय हो जाता है.
 एकाकी माने असहाय.
 आजकल तो लोग कहते हैं कि हे गृहस्थजी, हम योगाभ्यास करते हैं, तुम समय पर हमें भोजन करा दिया करो.
 भोजन जरा ‘रस्याः स्निग्धाः स्थिरा हृद्याः ’ [2] होना चाहिए, क्योंकि योगाभ्यास करने से खुश्की हो जाती है.
 इसलिए थोड़ा घी-दूध जरूर होना चाहिए.
 दूध-घी के बिना योग कैसे होगा?
 लेकिन इस प्रकार योग नहीं होता.
 ‘एकाकी’ और ‘रहसि स्थितः’ माने एकान्त में स्थित होना चाहिए और लोगों की नजर नहीं पड़नी चाहिए.
 ‘यतचित्तात्मा- योगी को चाहिए कि वह मनको, इन्द्रियों को और शरीर को भी वश में करे.
 ‘ निराशी ’- इसका अर्थ होता है कि किसी से कोई आशा न रखे.
 हमारे पास पाँच-सात जने रोज जप करने के लिए बैठते थे ; उस समय कुछ था नहीं.
 कोई दस हजार जप करता था, कोई पंद्रह हजार जप करता था.
 उनमें से कई तो बड़े-बड़े महात्मा हो गये हैं ; बड़ी इज्जत है उनकी दुनिया में.
 वे लोग जब जप करते थे तब मैं उनसे पूछता था कि तुम्हारे मन में क्या आता है?
 वे बताते कि आज जप करते समय मन में आ रहा है था कि जलपालन करने के लिए तो कुछ नहीं है, कोई थोड़ा किशमिश बादाम दे जाता तो अच्छा रहता.
 आपको जानकर आश्चर्य होका कि सचमुच कोई न कोई आकर बादाम किशमिश दे जाता था.
 लेकिन यह योगी के लिए ठीक नहीं है.
 इसलिए निराशी- किसी से कोई आशा न रखना कि वह आकर कुछ दे जाये तो ठीक रहे!
 अच्छा बाबा, आशा तो नहीं रक्खेंगे, लेकिन पहले से ही अपने पास इकट्ठा हो तो क्या करें?
 यदि प्राणायाम करते-करते गला सूखने लगे तो कुछ उठाकर मुँह में डाल लेने में क्या हर्जा है?
 बोले कि नहीं, ‘ अपरिग्रहः ’- पहले से कोई परिग्रह नहीं रक्खे, संग्रह न रक्खे.
 ‘ शुचौ देशे प्रतिष्ठाप्य ’- योग के लिए स्थान पवित्र चाहिए, क्योंकि स्थान में भी विचारों का संस्कार रहता है.
 यदि बूचड़खाने में बैठकर ध्यान करने लगेंगे तो हिंसा के जो परमाणु वहाँ फैले हुए हैं, वे मन को प्रभावित करेंगे.
 हिंसा की तन्मात्राएँ मन पर प्रभाव डालती हैं.
 इसलिए पवित्र स्थान में बैठना चाहिए.
 बैठने का आसन भी पराया नहीं होना चाहिए और उधार लिया हुआ नहीं होना चाहिए. यह नहीं कि किसी साधु की आसन लेकर बैठ गये.
 वह तो ‘आत्मनः’- अपना आसन होना चाहिए, और उसी आसन पर रोज बैठना चाहिए.
 फिर तो बैठते ही मन एकाग्र होने लगेगा ; ‘स्थिरम्’ माने आसन स्थिर होना चाहिए.
 उसकी प्राण-प्रतिष्ठा करके उसमें देवता का आवाहन् कर लेना चाहिए कि हे देवता, तुम आकर इसमें बैठो और पवित्र रहो!
 आसन को एक जगह पर बैठा लेना चाहिए.
 ‘ नात्युच्छ्रितं नातिनीचम् ’ अब यहाँ समता प्रारम्भ होती है.
 इसका अर्थ है कि आसन ऊँचा-नीचा नहीं होना चाहिए.
 नीचा होगा तो कभी उस पर पानी आ सकता है और ऊँचा होगा तो कभी उससे गिर सकते हो.
 इसलिए आसन में समता होनी चाहिए.
 असल में समता का आदर करने के लिए ही कहा है कि ‘ नात्युच्छ्रितं नातिनीचम् , चैलाजिन-कुशोत्तरम्’ अर्थात् धरती पर पहले सूत का आसन हो, फिर उसके ऊपर अजिन हो.
 अजिन माने मृगचर्म.
 हम एक बात आपको बता देते हैं.
 यह जो मृगचर्म या व्याघ्र-चर्म है, इस पर भजन के लिए तो बैठने का विधान है.
 लेकिन यदि कोई इस पर बैठकर भोजन करे या शयन करे तो यह शास्त्र में निषिद्ध है.
 मृगचर्म में वस्तुगत पवित्रता नहीं है, केवल विधिगत पवित्रता है.
 इसलिए जिस अंश में उसका विधान है, उसी अंश में वह पवित्र होता है.
 उसमें विधिनिष्ठ पवित्रता है, वस्तुनिष्ठ पवित्रता नहीं है- यह बात उन लोगों की समझ में नहीं आती, जिनमें शास्त्र समस्त संस्कार नहीं है.
 वे समझते हैं कि मृगचर्म सब कार्यों के लिए पवित्र है.
 देखो, यह जो छठाँ अध्याय है, गीता का मूल है, बीज है.
 जब बीज फटकता है तो पहले गीता होता है और गीला होने के बाद फटता है ; उसमें से जो अंकुर निकलता है, उसमें पहले दो पत्ते निकलते हैं.
 गीता के छठवें अध्याय में से भी सांख्य बुद्धि और योग बुद्धि रूप दो पत्रक निकलते हैं.
 यदि हमारी बुद्धि भिन्न-भिन्न दर्शनों का विवेचन करके शुद्ध होगी तो जो कर्तृप्रधान होगी, वह योग में लगेगी और जो वस्तु-प्रधान होगी, वह सांख्य में लगेगी.
 पर दोनों के लिए बुद्धि चाहिए जरूर.
 गीता बुद्धि-वादी ग्रंथ है और इस बीसवीं शताब्दी में ही नहीं, इक्कीसवीं में भी, बाईसवीं में भी और उसके बाद भी जब तक सृष्टि में बुद्धिमान लोग रहेंगे, तब तक इसको मानते रहेंगे.
 हाँ, कभी ऐसी सृष्टि बन जाये कि उसमें सब मूर्ख ही मूर्ख हों तो बात दूसरी है.
 उस अवस्था में गीता के इस कथन के अनुसार कि ‘स कालेनेह महता योगो नष्टः परन्तप (4.2).
 ’ फिर भगवान् श्रीकृष्ण प्रकट होंगे और गीता-ज्ञान चालू करेंगे.
 इसलिए यह बुद्धिमानों का ग्रंथ है.
 जो इसको स्वीकार नहीं करता, वह बुद्धि का पक्षपाती नहीं है, निर्बुद्धि है.
 अर्जुन का पहला प्रश्न था कर्म का.
 कर्म में आते हैं श्रौत कर्म, स्मार्त कर्म और पशु-याग कर्म.
 पशु-याग संबंधी दारुण कर्म को भगवान् ने अधिकारी को निष्काम बनाकर बिलकुल काट दिया.
 कर्म की आवश्यकता बताते हुए कहा कि कर्म तो करो, परन्तु पशु-मारण को जो दारूण कर्म है, वह नहीं चाहिए.
 कर्म-मीमांसा में यह संशोदन कर दिया भगवान् ने.
 दूसरी बात कर्म मीमांसा में यह है कि ईश्वर कर्मफल दाता नहीं है, फलदाता तो कर्म ही है- अपूर्व ही है.
 लेकिन गीता के चौथे अध्याय में ईश्वर धर्म की रक्षा करता है, समय-समय पर अवतार लेता है और फल भी देता है.
 इसलिए ईश्वर के मौजूद रहते कर्म को फलदाता मानना, यह गीता को अभीष्ट नहीं है.
 पाँचवें अध्याय में यह प्रसंग है कि आत्मचिन्तन औ आत्माकार-वृत्ति के द्वारा महत्वबुद्धि कैसे आती है.
 छठें अध्याय में पातंजलयोग में क्या त्रुटियाँ हैं और सातवें अध्याय में सांख्ययोग में क्या त्रुटियाँ हैं- वह बताकर भगवान् गीता को वेदान्त दर्शन के साथ मिलाते हैं. हम प्रत्येक अध्याय में बतायेंगे कि उस अध्याय का व्यावर्त्य क्या है, क्योंकि लक्षण सबके सब व्यावर्तक होते हैं, उनसे क्या बात सिखायी जा रही है, हमारी बुद्धि में क्या शोधन किया जा रहा है, कौन सी मैल लगी हुई है हमारी अक्ल में कि उसको काट दें!
 इसी ज्ञान के लिए सब के सब लक्षण होते हैं.
 अब आओ, पहले योग-दर्शन पर एक दृष्टि डालें.
 मधुसूदन सरस्वती ने तो समग्र योग दर्शन को ही और उसकी व्याख्याओं को ही इस छठें अध्याय की टीका में भर दिया है.
 हम जरा सा आपको इसका संकेत कर देते हैं.
 आप दूसरों से व्यवहार करते हैं कि नहीं?
 करते हैं तो सत्य, अहिंसा, अस्तेय, ब्रह्मचर्य और अपरिग्रह- इन पाँचों का ध्यान रखकर दूसरों से व्यवहार करें.
 अपने घर में व्यवहार करते समय तपस्या, शौच, स्वाध्याय, संतोष और ईश्वर प्राणिधान- इन पाँचों नियमों को ध्यान में रखकर व्यवहार करें.
 पराये व्यवहार में सत्य, अहिंसा नहीं सीखनी चाहिए और अपने व्यवहार में तपस्या, शौच, संतोष, ईश्वर-प्रणिधान, स्वाध्याय नहीं छूटना चाहिए.
 अब देखो, योग बाहर से भीतर आ गया.
 शरीर से जो चेष्टा हो, वह आसन प्रधान हो.
 फिर आप अपने व्यवहार से ही अपनी चेष्टा में आ गये.
 उसके बाद श्वास की गति को कम करना- यह प्राणायाम आ गया.
 इन्द्रियों को विषयों में न डालना- यह प्रत्याहार आ गया.
 मन को एक स्थान पर रोक लेना- यह धारणा आ गयी; इतने कालतक रोक लेना- यह ध्यान हो गया.
 एकाकारता में रोक लेना- यह सम्प्रज्ञात समाधि हो गयी और उससे असंग साक्षी का विवेक करके कार्य को कारण में लीन कर दिया तो असम्प्रज्ञात समाधि हो गयी.
 साक्षी ज्यों का त्यों रहा.
 यह मैंने संक्षेप में आपको यम-नियम से लेकर समाधि और द्रष्टा का स्वरूपावस्थान-पर्यन्त सुनाया.
 अब आप फिर क्रम से चलो और देखो.
 योगाभ्यास के लिए अपना आसन होना चाहिए.
 उसके बारे में आप निश्चय कर लें कि यह योगाभ्यास करने के लिए है.
 वह आसन बैठकर खाने के लिए नहीं है, सोने के लिए नहीं है, योगाभ्यास के लिए है.
 मृगचर्म का आसन योगाभ्यास के लिए उपयोगी है.
 लेकिन वह वैष्णवों के भगवद्भजन के लिए उपयोगी नहीं है, भोजन के लिए भी उपयोगी नहीं है और शयन के लिए भी उपयोगी नहीं है.
 लोग घर की शोभा बढ़ाने के लिए जहाँ-तहाँ हरिण का सिर, बाघ का सिर काटकर सजा देते हैं ; यह योगाभ्यास के लिए उपयोगी नहीं है.
 शरीर में जो शक्ति पैदा होती है, वह अधोमुखी न हो जाये, ऊर्ध्वमुखी हो- इसके लिए मृगचर्म का विधान है.
 वह शक्ति को नीचे जाने से रोकने के लिए है.
 वेदान्त का विचार मृगचर्म पर ही बैठकर किया जाय या सभा में बैठें तब मृगचर्म पर ही बैंठे- यह योगाभ्यास में आवश्यक नहीं है.
 अब जो आसन हो, वह न ऊँचा हो और न नीचा हो अर्थात् सम हो.
 कुशासन हो तो उससे कर्म आ गया और मृगचर्म हो तो उससे शक्ति का आच्छादन आ गया.
 इसके बाद चैल की बात आती है.
 चैल शब्द का अर्थ मृदु वस्त्र होता है.
 यह भी सम होना चाहिए.
 योगाभ्यास के लिए मन में भी समता आनी चाहिए.
 ‘तत्रैकाग्रं मनः कृत्वा ’- मन का एकाग्र होना माने एक-नोक होना.
 अग्र माने नोक.
 उद्देश्य-विशेष की ओर मन चले; निरुद्देश्य मन को रोकने का नाम एकाग्रता नहीं है.
 ‘ दृश्यते त्वग्रया बुद्ध्या सूक्ष्मया सूक्ष्मदर्शिभिः.
 ’ ‘तत्रैकाग्रं मनः कृत्वा’ [1] .
 इसमें जो अग्रया बुद्धि है, वह नुकीली हो, सूक्ष्म से सूक्ष्म विषय में प्रवेश कर जाये.
 ‘ यतचित्तेन्द्रियक्रियः ’- चित्त में चार बातें तो आनी ही चाहिए.
 एक तो संकल्प, दूसरा विकल्प, तीसरा निश्चय और चौथा अहंक्रिया.
 ये चारों निश्चित हैं.
 इन्द्रियाँ विक्षिप्त न हों और शरीर स्थिर हो.
 शरीर से हिल-हिलाकर योगाभ्यास मत करना.
 शरीर को भी स्थिरता चाहिए, समता चाहिए.
 अब योग क्यों करना?
 ‘ आत्मविशुद्ध्ये ’.
 आत्मशुद्धि के लिए योग करना चाहिए.
 ‘आत्मविशुद्ध्ये’ का अर्थ है कि आत्मा और अनात्मा- ये दोनों मिलकर मिलावटी बीज बन गयी हैं.
 आजकल तो अरहर की दाल में केसारी की दाल मिलादेते हैं और चने के बेसन में केसारी का बेसन मिला देते हैं.
 यह मिलावट इतनी बढ़ गयी है कि धनिया मिर्च की घोड़े की लीद मिला देते हैं.
 इसी तरह आत्मा में जो जड़ता की लीद मिल गयी है, इस लीद को अलग करना ‘आत्म-विशुद्ध्ये’ का अर्थ है.
 तुम्हें बुद्धि को चाहे कर्मयोग में ले जाना हो, चाहे सांख्ययोग में ले जाना हो- चाहे योग बुद्धि बनानी हो, चाहे सांख्य-बुद्धि बनानी हो; उसका शुद्ध होना अनिवार्य है.
 यह बुद्धि शुद्ध नहीं होगी उसमें वासना मिली होगी तो न सांख्य का यथार्थ ज्ञान होगा और न कर्मयोग ही शुद्ध होगा.
 इसलिए ‘आत्मविशुद्धये’ का अर्थ है कि आत्म-शोधन करना चाहिए, अपनी बुद्धि को शुद्ध बनाना चाहिए.
 अब आगे बढ़ो-
 देखो, यह समता का योग है.
 आप पातंजलयोग से इसको अलग रखना बाद में सुनायेंगे आपको.
 वह विक्षेप और समाधि में भेद करके विक्षेप से पृथक् समाधि में स्थापित करने वाला योग है.
 लेकिन भगवान् श्रीकृष्ण का जो योग है, यह व्यवहार को छुड़ाने वाला नहीं है, युद्धभूमि में होने वाला योग है.
 इसलिए भगवान् ने कहा कि बुद्धि ठीक कर लो, फिर युद्ध करो.
 बुद्धि ठीक कर लो, फिर समाधि लगाओ.
 बुद्धि ठीक कर लो, फिर वेदान्त का विचार करो.
 तुम्हारा औजार बिलकुल ठीक होना चाहिए.
 अगर बन्दूक की नली मैली होगी, जंग खा गयी होगी तो उसमें से भरी हुई गोली निकलेगी ही नहीं, उसी में अटक जायेगी.
 बुद्धि माने बंदूक की नली.
 उससे चाहे सांख्य का निशाना मारना हो, चाहे योग का निशाना मारना हो, वह बिलकुल ठीक-ठाक साफ-सुथरी होनी चाहिए.
 ‘समं कायशिरोग्रीवम् ’- इसका अर्थ है कि छाया अर्थात् शरीर, सिर और गर्दन- ये तीनों सम हों, बराबर हो ; सूत लगाकर इसको बिलकुल सीधा कर लेना चाहिए.
 जैसे बढ़ई लोग सीधा करने के लिए सूत लगाते हैं, वैसे ही इस पर सूत लग जाना चाहिए.
 बैठते समय एक मटर रख लो सिर पर और वह गिरने न पावे तो समझो कि तुम्हारा शरीर ग्रीवा और सिर तीनों एक सूत में सीधे हैं.
 लेकिन यदि योगाभ्यासी बालवाले हों तो उनके लिए कोई दूसरा उपाय करना पड़ेगा.
 एक बालवाले महात्मा थे.
 वे ऐसे बैठे कि उनके बालों में चिड़ियों ने घोसला बना लिया.
 महाभारत में ही यह वर्णन है ; आजकल तो स्त्रियाँ अपने बालों में लोटा रख लेती है, गिलास रख लेती हैं.
 ‘ धारयन्नचलं स्थिरः ’- इसका अर्थ है कि शरीर चंचल नहीं होना चाहिए, बिलकुल स्थिर होकर बैठना चाहिए.
 ‘संप्रेक्ष्य नासिकाग्रं स्वं’- भ्रूमध्य से देखें ; इसका संप्रदाय से प्राप्त अर्थ ऐसा ही है.
 नासिकाग्र माने जहाँ भ्रूमध्य में नासिका का ऊपरी भाग है, वह नासिकाग्र है.
 वहाँ वाराणसी पुरी है.
 वहाँ जिसकी मृत्यु होती है, वह मुक्त हो जाता है, ‘वाराणसी भ्रुवोर्मध्ये’- यह वाराणसी की महिमा है.
 ‘ दिशश्चानवलोकयन् ’- बैठे योग करने और कभी दाहिने देखते हैं तो कभी बायें देखते हैं ; ऐसा नहीं होना चाहिए.
 पूर्व-पश्चिम-उत्तर-दक्षिण नहीं देखना चाहिए- यह ‘अनवलोकयन्’ का अर्थ है.
 किसी तन्त्रग्रंथ में भैरवजी कहते हैं कि भैरवी, सुन! ;   तुम अपनी पुतली को स्तब्ध कर लो तो समाधि लग जायेगी.
 अपनी आँख की जो पुतली है, यह स्थिर होनी चाहिए. एक मिनट में आप देख सकते हैं कि आपका मन चंचल नहीं होगा और एक मिनट में आप कहो तो हम कथा करना बंद कर दें.
 जहाँ आँख की पुतली स्तब्ध हुई कि वहाँ मन स्तब्ध हुआ.
 लेकिन यह समाधि ऋत्विजों की समाधि नहीं है, ‘यस्यै देवतायै हविर्गृहीतं स्यात् तां ध्यायेत् वषट्-करिष्यन्’- ऐसा नहीं है.
 क्योंकि यह तो एकाकी है.
 यहाँ कोई अठारह सहायक थोड़े ही बैठें हैं.
 ‘अष्टादशोक्तमवरं येषु कर्म’ [1] वह नहीं है यहाँ.
 यह अठारह वाला नहीं है, यह तो एकाकी है.
 ‘निराशीरपरिग्रहः’- यहाँ न तो स्वर्ग पाने की आशा है और न कोई परिग्रह है.
 अपरिग्रह माने हविष्य भी नहीं है और निराशी माने स्वर्ग पाने की इच्छा भी नहीं है.
 इसलिए इसको ऋत्विजों से अलग करना पड़ेगा!
 ‘ प्रशान्तात्मा ’- कभी मयूरासन किया, कभी सर्पासन किया, उष्ट्रासन किया और कभी गर्दभासन किया.
 यह जो जीव चौरासी लाख योनियों में रहता आया है, उन योनियों के संस्कार इसके मन में हैं.
 आसन चौरासी नहीं, चौरासी लाख हैं ; महाराज!
 अगर स्कूल में मास्टर लोग किसी बच्चे को मुर्गा बना देते हैं तो वह घर पर आकर रोता है कि आज मास्टर ने मुर्गा बना दिया.
 लेकिन यहाँ तो जीव जान-बूझकर खुद ही मुर्गा बनता आ रहा है.
 असल में पूर्व जन्म के जो संस्कार हैं, गीता उनको स्वीकार करती है.
 भगवान् कहते हैं कि ऐसा आसन बाँधकर बैठो; जिससे शरीर भी, मन भी, बुद्धि भी प्रशान्त हो.
 बुद्धि शुद्ध करने के लिए जो आसन होता है, वह व्यायामात्मक नहीं होता.
 आसन का फल हड्डी-मांस-चाम के शरीर का निर्माण नहीं, अंतःकरण का निर्माण है.
 आजकल एक बड़े भारी योगिराग हैं, जिनकी विलायत में बड़ी पूजा है.
 मैंने एक दिन उनको समझाना चाहा कि ‘योगः चित्तनिरोधः’ नहीं है, ‘चित्त-वृत्तिनिरोधः’ है चित्त के निरोध का नाम योग नहीं है, चित्त की वृत्तियों के निरोध का नाम योग है.
 योगीराजजी थोड़ी देर तो सुनते रहे, फिर हमसे बोले कि महाराज, हमको तो इतने दिन योग की क्लास चलाते हो गये, लेकिन आज से पहले चित्त और चित्तवृत्ति का भेद क्या होता है, यह मालूम नहीं था.
 यह हालत है आजकल के योगिराजों की!
 अरे भाई, हाथ को काटकर फेंक देने का नाम योग नहीं है, हाथ का जो हिलाना है, उनको बंद कर देने का नाम योग है.
 चित्त हाथ की तरह है और वृत्ति माने बर्ताव बरतन.
 चित्तवृत्ति निरोध का मतलब है कि चित्त की संड़सी से किसी विषय को ग्रहण मत करो.
 संड़ासी का संचालन उस समय बंद हो जाता है.
 ‘ विगतभीः ’- बैठे तो समाधि लगाने, योग करने, किन्तु डर लगता है कि कहीं साँप आकर काट न ले, कहीं शेर आकर निकल न जाये और कहीं दुश्मन आकर डंडा न मार दे.
 ऐसी स्थिति में समाधि कैसे लगेगी?
 इसलिए भय छोड़कर निर्भय होकर देखना चाहिए.
 ‘ब्रह्मचारिव्रते स्थितः ’- अरे भाई, तुम मत मानो उनको संन्यासी.
 हम क्या बतावें!
 वे एकाकी हैं, निराशी हैं, अपरिग्रह हैं, फिर भी आप जिद करो कि यह वर्णन गृहस्थ के ही लिए है तो हम भी मान लेते हैं तुम्हारी बात!
 पर उनको ‘ ब्रह्मचारिव्रते स्थितः ’ तो मानते हो न! ;   इसलिए लड़ाई क्यों करते हो?
 ‘ मनः संयम्य ’- योगी अपने मन की बागडोर को अपने हाथ में सँभाल लें.
 ‘संयम्य’ का अर्थ योगशास्त्र के अनुसार धारणा ध्यान और समाधि है.
 एक देश में, काल में, एक वस्तु में अपने मन को जोड़े, पर वह वस्तु क्या हो?
 बदल दिया बिलकुल.
 यह हठयोग लययोग में नहीं चलेगा.
 तब क्या हो!
 ‘ मच्चितः ’- परमात्मा में चित्त होना चाहिए और ‘युक्तः’ माने सावधान रहना चाहिए.
 यह नहीं कि दुराचार करके आये, पाप करके आये और बैठ गये योगाभ्यास करने.
 उस स्थिति में तो पुलिस के डर से, बदनामी के डर से दिल धक्-धक् करेगा!
 इसलिए यदि सदाचार पूर्वक योगाभ्यास में लगोगे तभी वह होगा, अन्यथा दुराचारपूर्वक योग में लगोगे तब नहीं होगा.
 अच्छा भाई, योग के द्वारा पाना क्या है?
 कुछ तो संकल्प का, फल का, त्याग होता ही है.
 बोले कि ‘मत्परः’ का अर्थात् भरोसा भगवान् का होना चाहिए.
 ‘मत्परः’ का अर्थ है कि योग के प्रवर्तक श्रीकृष्ण , योग के निर्वाहक श्रीकृष्ण, योग के फल श्रीकृष्ण और योग के फलदाता श्रीकृष्ण- इन्हें चाहे भगवान् कहो, परमेश्वर कहो; इन पर विश्वास करो.
 इनका भरोसा रक्खो.
 ‘युञ्जन्नेव सदात्मानम् ’- असल में यह आत्मयोग ही है.
 अन्य योग नहीं है यह.
 इसलिए अपने आपको इस योग में लगा दो और मन को नियत कर लो.
 इससे क्या होगा?
 जब मन को परमात्मा में लगाओगे तब परमात्मा की शान्ति का आविर्भाव तुम्हारे ही है उसका परम स्वरूप.
 वृत्ति की बत्ती में स्नेह का तेल डालकर जो रोशनी जल रही है, वह वर्तिका-मूलक, स्नेह-मूलक परिच्छिन्न ज्योति का बुझकर अनन्त ज्योति से एक हो जाना- इसी का नाम योग है.
 अब भगवान् बताते हैं कि योग में बाधक क्या है और योग में साधक क्या है?
 ‘नात्यश्नस्तु योगोस्ति ’- ज्यादा भोजन करने से योगाभ्यास नहीं होगा.
 अन्न में नशा होता है.
 जौ में नशा होता है, गेहूँ में भी नशा होता है और चने में भी नशा होता है.
 इनको सड़ाकर देखो तब मालूम पड़ जायेगा.
 इसलिए मात्रा से अधिक भोजन करने पर उसका जो परिपाक होता है, उसमें मद की, नशे की उत्पत्ति होजाती है.
 यदि कहो कि अच्छा, हम खाना ही छोड़ दें तो?
 नहीं, यदि खाना छोड़ दोगे तो शरीर को जो शक्ति चाहिए, वह नहीं मिलेगी.
 इसलिए शरीर को शक्ति मिले, लेकिन नशा न हो, इस हिसाब से खाना चाहिए.
 ‘न शं यया सा नशा’- नशा में शान्ति नहीं है.
 कबीरदास कहते हैं कि-
 तो भाई, नशा नहीं होना चाहिए, किन्तु शरीर में शक्ति बनी रहनी चाहिए.
 ज्यादा सोना नहीं चाहिए, नहीं तो आलस्य, निद्रा और प्रमाद बढ़ जायेगा.
 ज्याद सोने वाले का पेट बढ़ जाता है.
 पर यदि कहो कि हम सोयेंगे ही नहीं तो जब ध्यान करने बैठोगे तब नींद चढ़ बैठेगी, मन एकाग्र नहीं होगा, निद्रा आलस्य प्रमाद आ जायेगा.
 इसलिए ज्यादा खाना, बिलकुल न खाना ज्यादा सोना और बिलकुल न सोना- ये योग के बाधक हैं.
 अब योग के साधक क्या हैं, यह देखो-
 ‘ युक्ताहारविहारस्य ’- योगी का आहार-विहार युक्त होना चाहिए.
 युक्त का अर्थ परिमित है.
 श्रीमद्भागवत में आया है कि ‘पथ्यं हितं मितम्’ भोजन शरीर के लिए पथ्य हो, हितकारी हो और मित हो.
 मित माने कम नहीं, ज्यादा नहीं, भोजन की मात्रा बराबर हो.
 एक बात और है.
 यदि आप अपने हाथ से पकाते हो तो पकाने में आसान होना चाहिए.
 यह नहीं, कि पकाने में घंटों लगें.
 पंजाबी लोग सरसों का साग बनाते हैं तो छह-सात घंटे लगाते हैं.
 दक्षिणी लोग इडली दोसा बनाते हैं तो पहले दिन से ही उसकी सफाई और पिसाई करने लगते हैं.
 कश्मीर में जो रोटी बनाते हैं, उसके लिए खमीर उठाने में घंटों लगते हैं.
 ऐसा समय-साध्य भोजन नहीं बनाना चाहिए.
 दलिया, खिचड़ी जैसी कोई चीज चढ़ा दी ; वह पक रही है ; मौज से अपना भजन भी कर रहे हैं और शान्ति से बैठे हैं.
 अन्यथा दिन भर रोटी बनाने और बर्तन माँजने में ही बात जायेगा तो योग कब करोगे?
 भोजन अनायास होना चाहे- ‘हितं मितं अनायासम्.
 ’ उसके लिए ज्यादा आयास नहीं होना चाहिए.
 यहि घर में स्त्री बनाने वाली हो, तब भोजन झटपट बनावे और उधर से निवृत्त होकर अपने मन को बिलकुल ठीक रखे.
 यह नहीं कि बिचारी को दिन भर रसोई घर में ही रहना पड़े ; क्योंकि, जीभ के लिए ही जीवन नहीं है.
 ‘युक्तचेष्टस्य कर्मसु’- निकम्मा बिलकुल नहीं होना चाहिए.
 जो अपने कर्तव्य हैं, उनका पालन करके तब योग करना चाहिए.
 ठीक समय से सो जाओ.
 सोने-जागने का भी नियम होना चाहिए.
 तभी ‘योगो भवति दुखहा’- योग दुख को मिटाता है, नहीं तो दुख को बढ़ाता ही है.
 जो दुख मिटा दे, ऐसा योग होना चाहिए.
 ‘यदा विनियतं चित्तं ’- अब यह बात बताते हैं कि योग करते-करते एक अवस्था आती है.
 अभ्युत्थान समाधि- ऐसी समाधि, जो कभी छूटे ही नहीं- गीता को अभीष्ट नहीं है.
 असल में समाधि से बुद्धि परिशुद्ध होती है और उससे फिर मनुष्य को परमार्थ का बोध होता है.
 यदा माने जिस अवस्था में.
 यह अवस्था थोड़ी देर के लिए आती है.
 ‘यदा यस्मिन् काले विनियतं चित्तं विशेषणं नियतं संयतं एकाग्रताम् आपन्नं चित्तम्’- जब चित्त एकाग्र भाव को प्राप्त होकर ‘आत्मनि एवावतिष्ठते’- अपने आपमें ही बैठता है, बाह्य विषय में नहीं जाता और किसी भी वस्तु की कामना नहीं रहती, ‘निस्पृहः सर्वकामेभ्यः’- किसी उपभोग की इच्छा नहीं रहती, तब योग होता है.
 यहाँ काम शब्द का अर्थ है उपभोग.
 ‘कामान् यः कामयते मन्यमानः स कामभिर्जायते तत्र तत्र’- [2] .
 कामना ही ऐसा ड्राइवर है, जो खींचकर दूसरे को घर में पहुँचा देता है.
 आपको घसीटने वाली चीज कामना ही है.
 सूरदासजी कहते हैं-
 यह जहां जाता है, वहाँ डंडा खाने को मिलता है, जूता खाने को मिलता है.
 यहाँ से वहाँ और वहाँ से यहाँ मन को भटकाने वाला काम ही है.
 जब जिसको निःस्पृहता आ जाती है, उपभोग की इच्छा नहीं रहती और जिसका चित्त अपने आपमें स्थित हो जाता है, तब उसको कहते हैं कि ये युक्त हैं.
 युक्त हैं माने योगी हैं.
 एक होता है ‘युञ्जान’ और एक होता है ‘युक्त’.
 जो योगाभ्यास का साधक है, उसका नाम होता है युञ्जान और जिसका योगाभ्यास सिद्ध हो गया, उसका नाम होता है.
 युक्त का चित्त कैसा होता है- यह बात समझाने के लिए कहते हैं कि जैसे वायुहीन स्थान में रख देने पर दीया की लौ डाँवाडोल नहीं होती है, वैसे ही युक्त का चित्त होता है- ‘यथा दीपो निवतस्थो नेगंते .
 ’ दीया बत्ती को खा रहा है, तेल को खा रहा है, पर ‘नेंगते’- चंचल नहीं हो रहा है और बुझ भी नहीं रहा है.
 देखो, जितने भी आचार्य हैं, उनको यदि हम उनका नाम लेकर कह दें कि जो आप हैं, वही हम हैं तो हमसे आचार्य और आचार्य के अनुयायी सब के सब नाराज हो जायेंगे.
 लेकिन एक शंकराचार्य ऐसे हैं, जिनके सामने बोलो कि ‘शिवोऽहम्’ तो वे नाराज नहीं होते, क्योंकि वे चाहते ही हैं कि यह हमसे एक हो जाये.
 हमारे दादागुरु गौड़पाद बोलते हैं कि ‘यदा न लीयते चित्तम’- चित्त का दीया बुझना नहीं चाहिए.
 ‘न च विक्षिश्क्षप्यते पुनः’- वह चंचल भी नहीं होना चाहिए.
 ‘ अनिंगनम् ’- अपने आपमें भी नहीं हिलना चाहिए अहं भी नहीं आना चाहिए.
 ‘संपन्नं ब्रह्म तत् तदा’- वहाँ तो चित्त की यह अवस्था ही ब्रह्म है.
 अपरमार्थदर्शी के लिए चित्त की यह अवस्था ही ब्रह्म है, और परमार्थदर्शी के लिए तो यह ब्रह्म के सिवाय कुछ है ही नहीं.
 शंकराचार्य ने यह बिल्कुल स्पष्ट कर दिया है कि अपरमार्थदर्शी का चित्त जब ऐसा होता है, तब उस चित्त का नाम ही ब्रह्म हो जाता है.
 यह योगी के चित्त की स्थिति है.
 उसके चित्त की उपमा देते हुए कहते हैं-
 यह योगी की उपमा नहीं, योगी की यतचित्त की उपमा है.
 शान्त दीपक है.
 यह नाटकीय है.
 पञ्चदशी में नाटकदीप का वर्णन है.
 मञ्चपर दीपक प्रज्वलित हो रहा है, नटियाँ आती हैं, नाचती हैं और चली जाती हैं.
 नट आते हैं, अभिनय करते हैं और चले जाते हैं.
 मंच खाली हो जाता है.
 किन्तु दीपक जब नटी-नट नाचते और अभिनय करते हैं, तब भी प्रकाशित कर रहा है और सब के सब पर्दे के भीतर चले जाते हैं, तब भी वह खाली मंच को प्रकाशित करता है.
 इसलिए यह नाटक दीपक है.
 आपसे प्रार्थना है कि अगर आप इस प्रसंग पर ध्यान देंगे तो योगदर्शन के योग से गीता के योग में क्या अंतर है- यह आपको बिल्कुल स्पष्ट हो जायेगा.
 दर्शनों में केवल वेदान्त-दर्शन ही यथार्थ का निरूपक है और सब दर्शन अपने-अपने विषय के निरूपक हैं.
 लेकिन अपने-अपने विषय का निरूपण करना- यह बात दूसरी है.
 वह ऐसा ही है कि हमारी दुकान पर आओ, हमारी दुकान पर आओ!इसीलिए उनके अलग-अलग रास्ते हैं.
 लेकिन गीता कहती है कि योग-सेवन से चित्त निरुद्ध होकर उपराम हो जाता है- ‘उपरमते’.
 ‘आत्मनि तुष्यति’ का अर्थ है कि वह भोजन-वनितादि में संतुष्ट नहीं होता.
 ‘आत्मना तुष्यति’ का अर्थ है कि वह नेत्र-श्रोत्रादि करणों के द्वारा भोग करके संतुष्ट नहीं होता.
 अरे, ‘आत्मानं पश्यन्’ का अर्थ है कि दूसरों को देखकर संतुष्ट नहीं होता- ‘परं पश्यन् न तुष्यति.
 ’ वह तो अपने आपमें, अपने-आपसे, अपने-आपको देखकर परमानन्द में मग्न है.
 ‘ सुखमात्यन्तिकं ’ जब आओ, सुख की बात करें.
 गीता में सुख का विवेचन बड़ा प्रबल है.
 गीता में भावशुद्धि, मनःप्रसाद, मौन और ब्रह्मचर्य को भी तामस बना दिया गया है- आपके ध्यान में यह बात होनी चाहिए.
 क्योंकि वह तीन तरह का होता है- ‘तपस्तत् त्रिविधं ’ [1] तपस् तीन तरह का होता है!
 देव- द्विज-गुरु-प्राज्ञ [2] की पूजा भी सात्विक राजस-तामस होती है.
 ‘ अनुद्वेगकरं वाक्यं सत्यं प्रियहितं च यत् ’ [3] वाणी भी सात्विक राजस तामस होती है और ‘मनः प्रसादः सौम्यत्वं मौनमात्मविनिग्रहः भावसंशुद्धिः ’ [4] भी सात्विक-राजस-तामस होते हैं.
 यह बात अपूर्व है गीता की.
 नहीं तो लोग भाव-संशुद्धि, भाव-संशुद्धि करके और मनःप्रसादः करके मर जायें!
 गीता ने कहा कि यदि श्रद्धाहीन भाव-संशुद्धि है तो राजस हो जायेगी और दुराचार से युक्त भाव-शुद्धि है तो तामस हो जायेगी.
 भावशुद्धि के नाम पर मरना मत, उसका भी विवेक करना.
 भई, गीता भगवान् की वाणी है, सत्य है.
 निद्रा, आलस्य, प्रमाद का जो सुख है वह तो तामस है.
 सुख भी तामस होता है.
 पर वह बुद्धि ग्राह्य नहीं होता है, निर्बुद्धि-ग्राह्य होता है.
 जहाँ सुख बुद्धि-ग्राह्य होगा वहाँ सुख तामस नहीं होगा और जहाँ विषयेन्द्रिय-संयोग से होगा वहाँ सुख तो होगा; लेकिन राजस हो जायेगा.
 और अभ्यास कर-करके जो जोड़ा जायेगा वह सात्विक सुख होगा, आत्मबुद्धि प्रसादज सुख होगा.
 गीता के इस श्लोक को देखिये-
 मैंने एक जगह लिख दिया था कि अभ्यास से जो सुख होता है, उसमें मत रमना.
 वह तो साध्य सुख है, तामसिक सुख है.
 जो जन्य सुख होता है, वह अनित्य होता है.
 उसे पढ़कर एक सज्जन नाराज हो गये और बोले कि क्या लिखते हो?
 हमारा अभ्यास काटते हो?
 वह तो प्रसादज सुख है.
 उन सज्जन से मेरा चार पाँच पीढ़ी का फर्क था, परदादा लगते थे.
 उन्होंने जवानी में खूब दंड बैठक की थी.
 जब बूढ़े हो गये, तब हम लोगों के हाथ में ठंडा दे देते और कहते कि हमारी पीठ, कमर और पाँवों पर कसकर पैरों से पीटो.
 हम लोग डंडा पकड़कर उनकी पीठ पर चढ़ जाते और खूब एड़ी मारते थे, क्योंकि पीटे बिना उनको आराम नहीं मिलता था.
 उनका दंड बैठक के अभ्यास का जो सुख था, वह बुढ़ापे में उनको दुख देता था.
 वे जिस दिन सूर्य नमस्कार न करें, उस दिन दिनभर उनको शान्ति न मिलती.
 इसी का नाम अभ्यासज सुख है.
 अरे आज तो यह नहीं हुआ, वह नहीं हुआ.
 इस प्रकार अपने को अभ्यास-परतंत्र कर देना बुद्धिमत्ता का लक्षण नहीं है.
 अभ्यासज सुख सच्चा सुख नहीं होता है.
 सुख आत्यन्तिक होता है माने काल-परिच्छिन्न नहीं होता है और बुद्धिग्राह्य होता है माने देश परिच्छिन्न नहीं होता.
 जहाँ बुद्धि है, वहाँ वह समझदारी के साथ रहता है.
 देश-परिच्छिन्न नहीं होता और तामसिक नहीं होता.
 वह अतीन्द्रिय होता है, वह विषय-परिच्छिन्न नहीं और राजस भी नहीं होता.
 शब्द राजस-सुख की राजसत्ता का निवारण करता है और विषयेन्द्रिय-संयोग का भी निवारण करता है.
 अतीन्द्रिय माने निर्विषय और आत्यन्तिक माने अभ्यासजन्य नहीं.
 वह तो अनादि, अनन्त, स्वतः सिद्ध है- आत्यन्तिक काल-परिच्छिन्न नहीं है, अभ्यासजन्य नहीं है, ‘बुद्धि-ग्राह्य’ का अर्थ भी बुद्धि-प्रसादज अथवा बुद्धि प्रसाद जन्य नहीं; इसलिए तामस नहीं, देश-परिच्छिन्न नहीं और अज्ञात नहीं.
 अज्ञात होगा तब तो मार ही डालेगा बिल्कुल.
 कोई भी चीज जहाँ अज्ञात होती है, वहाँ हमको अज्ञानाश्रय बना देती है ; वस्तु होती है अज्ञात और हम होते हैं अज्ञानी!
 ये जितनी अज्ञात वस्तुएँ हैं सृष्टि में, वे हमें निरन्तर अज्ञानी बनाने का प्रयास कर रही हैं.
 इसलिए एक विज्ञान से सर्वविज्ञान हो जाने पर कोई वस्तु अज्ञात रहेगी और न हम अज्ञानी रहेंगे.
 तब ‘कस्मिन् विज्ञाते सर्वमिदं विज्ञातं भवति’ [1] औपनिषद प्रतिज्ञा पूरी हो जायेगी और स्वरूपभूत होने से इसमें विचलन भी नहीं होगा.
 ऐसी स्थिति नहीं होगी कि हम सुख छोड़कर चले आये!
 हमारे एक मित्र हैं.
 वे अपनी पत्नी को छोड़कर हमारे पास चले आये.
 अब कहते हैं कि हाय-हाय, हमारा सुख मुझको छोड़कर चला गया.
 इस तरह जब आपका सुख बेटे में रहेगा, पत्नी में रहेगा, पैसों में रहेगा तब या तो आप छोड़कर चले जाओगे या वह छोड़कर चला जायेगा.
 इसलिए सुख तो ऐसा होना चाहिए, जिसको हम न छोड़ सकें और जो हमको न छोड़ सके.
 ऐसा तभी होगा, जब आत्मरूप सुख होगा.
 वह सब जगह रहेगा और सब में रहेगा.
 जो अनायास रहेगा, ज्ञात रहेगा, वही तो सच्चा सुख होगा.
 अब देखो कि गीता का निरतिशय सुक क्या है?
 यही है कि इससे बड़ा और कोई सुख नहीं है- ‘ यं लब्ध्वा चापरं लाभं मन्यते नाधिकं ततः .
 ’ [2] यहाँ माफ करें योगी लोग!
 उनके योग में जो आनन्द है, वह केवल सम्प्रज्ञात समादि में जो तीसरी कक्षा की आनन्दानुगत समाधि है, वहीं तक चलता है, न विवेक ख्याति में है, न निर्विकल्प में है, न निर्बीज में है.
 क्योंकि यदि आनन्द की अनुभूति होगी तो भोक्ता और भोग्य का भाव बन जायेगा और आत्मा दृशिमात्र नहीं रहेगा, द्रष्टा नहीं रहेगा, असंग नहीं रहेगा.
 फिर योगदर्शन में आनन्द की, सुख की, क्या भूमिका है, जरा बताओ तो!
 है कि नहीं सीधा सवाल?
 योगदर्शन के अनुसार सुख अपनी भूमिका का निर्वाह कहाँ करता है?
 असम्प्रज्ञात, निर्विकल्प समाधि में या असम्प्रज्ञात निर्बीज समाधि में या विवेक – ख्याति में या अस्मितानुगत समाधि में?
 वहाँ आनन्द तो अपना पार्ट अदा करता है उस समय, जब हमारे करण विषयहीन होकर जाग्रत रहते हैं.
 इसी का नाम आनन्दानुगत समाधि है.
 हमारे सब करण संप्रसन्न हों, परतुं बिना विषय के.
 वह भी सुख क्या हुआ?
 वह कोई भोग्यसुख थोड़े ही है!
 वहाँ तो वे करणों की संप्रसन्नता को ही आनन्दानुगत समाधि बोलते हैं.
 मैं यह बात विल्कुल योग-दर्शन के अनुसार बोल रहा हूँ.
 परंतु गीता में तो सुख-ही-सुख, सुख-ही-सुख है- ‘सुखेन ब्रह्म- संस्पर्शम् अत्यन्तं सुखमश्ननुते.
 ’ है यह नाम ‘ तदा द्रष्टुः स्वरूपेऽवस्थानं’ [1] में?
 अच्छा, योगदर्शन के ईश्वर में आनन्द है कि नहीं?
 यदि है तो उसमें बोलने की हिम्मत क्यों नहीं है?
 वे यह तो बोलते हैं कि क्लेश से अपरामृष्ट है ईश्वर , परंतु वह परमानन्द स्वरूप है- यह नहीं बोलते?
 अपरामृष्ट ही क्यों बोलते हैं?
 इसका अर्थ है कि जब ईश्वर में आनन्द होगा, तब भोक्ता और भोग्यभाव होगा- शुद्ध द्रष्टा और असंगता- यह बात बन ही नहीं सकेगी.
 इसलिए भाई, हमारा जो प्रतिपाद्य है, वह योगदर्शन नहीं है, इसका नाम भगवद्गीता है.
 अरे भाई, रसगुल्ला खाना हो तो बंगाल जाओ और बड़ा खाना हो तो पंजाब जाओ.
 यहाँ तो स्थिति है कि ‘यस्मिन् आत्यन्तिके बुद्धिग्राह्यो अतीन्द्रियवेदनायुते सुखे स्थितः गुरुणापि दुखेन न विचाल्यते’- अर्थात् बड़े से बड़ा दुःख आवे तो वह भी विचलित नहीं करेगा.
 ‘गुरुणापि’- इसका एक अर्थ ‘बृहस्पतिनापि’ भी है.
 बृहस्पतिजी महाराज देवताओं के गुरु हैं.
 वे अपने सब चेलों को माने इन्द्र को, चंद्र को, वरुण को और कुबेर आदि को इकट्ठा करके कह दें कि आओ, इसको दुखी करो.
 फिर इन्द्र कहें कि हम मन ही नहीं उठने देंगे और सूर्य कहें कि हम आँखे ही नहीं चलने देंगे.
 इस प्रकार देवताओं की सारी सेना दुख देने में लग जाये, तब भी वे गीता के योगी को विचलित नहीं कर सकते.
 अन्त में गुरु बृहस्पतिजी स्वयं कहें कि अरे, तुम अपने को जो सुखी मान बैठे हो, सुख-स्वरूप मान बैठे हो, यह ठीक नहीं है.
 अगर ऐसा अभिमान करोगे तो हम तुमको शाप ही दे देंगे.
 लेकिन गीता का योगी कहेगा कि महाराज, आप शाप देना चाहें तो भले ही दे दो, हमको जो अनुभव होता है, वह तो होगा ही.
 ’ इसका अरथ है कि यदि एक हजार वेद-मंत्र भी बोलें कि यह घड़ा नहीं, कपड़ा है तो घड़े को कपड़ा नहीं बना सकते.
 जहाँ यथार्थ अनुभव है, वहाँ वेद-मंत्र भी विचलित नहीं कर सकते.
 अच्छा, यदि वे हमारे अनुभव के अनुकूल होकर अपनी बात कहें तो!
 यहाँ गीता ने एक और गोली मारी.
 क्या योगाभ्यास दुख को मिटा देता है?
 बोले कि नहीं.
 यह जो कहा कि ‘यस्मिन् स्थितो न दुखेन गुरुणापि विचाल्यते’- इससे यह सिद्ध होता है कि यदि दुख होता नहीं, यदि दुख आता ही नहीं तो उससे विचलित होने का सवाल ही कहाँ से उठता?
 इसलिए योगी के जीवन में विशेषता यह है कि वह विचलित नहीं होता.
 दुख का अभान योग का लक्षण नहीं है, दुख का भान होते हुए भी उससे विचलित न होना योग का लक्षण है.
 दुखानुत्पाद योग का लक्षण नहीं है.
 यह नहीं कि मकान में, कुटिया में कभी आग नहीं लगेगी या कभी कमण्डलु नहीं फूटेगा.
 यह भी नहीं कि रोज रोटी मिलेगी, किसी दिन भूखे नहीं रहना पड़ेगा.
 अरे भाई, यह सब होगा, लेकिन होने पर भी योगी विचलित नहीं होगा, यही इसका अर्थ है.
 ‘तं विद्याद् दुःखसंयोगवियोगं योगसंज्ञितम् ’- इसमें जो ‘दुखसंयोग-वियोगं योगसंज्ञितम्’ है, इस पर हम आपका ध्यान जान-बूझकर खींच रहे हैं.
 क्या दुख के वियोग का नाम योग है?
 या दुख का वियोग ही हो जाये माने दुख कहीं परदेश चला जाये अथवा दुख को उठाकर फेंक दिया जाय कि वह कुछ तो अमेरिका की ओर चला जाये और कुछ योरप की ओर चला जाये- इसका नाम योग है?
 नहीं, दुखवियोग का नाम योग नहीं है.
 तब?
 दुख के संयोग के वियोग का नाम योग है.
 दुख तो हो, पर उसके संयोग का वियोग हो माने वह अपने साथ चिपक न सके.
 जन-मरण भी हो, धन-हरण भी हो, भवन-दहन भी हो और भी जो होना हो सो होता रहे, लेकिन वह हमारे साथ न लगे.
 हमलोग गाँव में धान की रोपनी के दिन धान के पच्चीस-पच्चीस बोझ बाहा में डाल देते, एक बोध को दूसरे से और दूसरे को तीसरे से बाँध देते और मौज से पानी में बहाते हुए उसी के साथ चले जाते.
 वह पानी क्या होता?
 खेतों में से बहकर आया हुआ होता और जगह-जगह की माटी उसमें मिली हुई होती.
 वह माटी शरीर को काट खाती, लेकिन हमलोग पहले से कड़वा तेल शरीर में लगाकर पानी में घुसते थे.
 क्योंकि हम जानते थे कि पानी में कितनी ही मिट्टी लगी रहे, जगह-जगह की सड़ी हुई खाद के तत्व भी उसमें हों, परंतु जब शरीर मे तेल लगा रहेगा तब वह चिपकेगा नहीं.
 मिट्टी का चिपकना तो अलग रहा, जोंक भी नहीं चिपकेगी ; इसी तरह दुनिया को रहने दो अपनी जगह पर.
 इसको मिटाने की कोशशि मत करो.
 जो मरते हैं, उनको मरने दो; जो बिछुड़ते हैं, उनको बिछुड़ने दो; जो छूटते हैं, उनको छूटने दो, परंतु इस बात का ध्यान रखो कि कहीं दुख अपने साथ न चिपक जाये.
 अपने को सब चिपकनों से बचा लेना ही योग का काम है, दुख को मिटा देना योग का काम नहीं है.
 किसी स्त्री का बच्चा मर गया तो जैसे बंदरिया अपने मरे हुए बच्चे को गोद में लिये रहती है, वैसे ही कहती रही कि कोई इसे जिला दो, कोई जिला दो, कोई जिला दो, कोई जिला दो!
 लोगों ने कहा कि यह पागल हो गयी है.
 फिर लोगों को मजाक सूझा तो उसको कह दिया कि बुद्ध के पास जाओ.
 वे बड़े भारी महात्मा हैं, जिन्दा कर देंगे तुम्हारे बच्चे को.
 वह स्त्री गयी बुद्ध के पास और बोली कि बाबा, हमारे बच्चे को जिंदा करो.
 बुद्ध ने कहा कि माई, मैं जिन्दा कर दूँगा.
 लेकिन उसके लिए हमको एक मुट्ठी सरसों ऐसे घर ले लाकर दो, जिसके खानदान में कोई मरा न हो.
 वह स्त्री गयी सरसों ढूँढ़ने के लिए, लेकिन सरसो नहीं मिली.
 इसी तरह यदि तुम यह चाहते हो कि हमारा कोई मरे ही नहीं, तब हम सुखी होंगे तो तुम्हारी यह चाह ठीक नहीं है.
 अरे मरने दो लेकिन मरने का दुख हमारे दिल में व्यापे नहीं.
 अपने दिल को शाकप्रूफ नहीं, शोक-प्रूफ बनाओ.
 इसीलिए गीता ने कहा कि ‘संयोग-वियोगं योगसंज्ञितम्’- संयोग के वियोग का नाम योग है.
 इससे योग की परिभाषा ही अलग हो गयी.
 पढ़ते रहो ‘चित्तवृत्तिनिरोधः’ किन्तु जरा गीता भी तो पढ़ लो.
 इसमें योग किसकी संज्ञा है?
 ‘योगः कर्मसु कौशलम्’, ‘समत्वं योग उच्यते’, ‘वियोगं योगसंज्ञितम् ’- यह योग की परिभाषा है.
 यह गीता प्रस्थान है और यह गीता-प्रस्थान वेदान्त-प्रस्थान के अंतर्गत है तथा किसी अन्य दर्सन में इसका अन्तर्भाव नहीं है.
 मीमांसा में, सांख्य में, योग में, न्याय में, वैशेषिक में- कहीं इसका अन्तर्भाव नहीं है.
 इसका अंतर्भाव होगा तो केवल वेदान्त-दर्शन में होगा और कहीं नहीं होगा.
 इसलिए यह प्रस्थान-त्रयी है.
 ‘स निश्चयेन योक्तव्यो योगोऽनिर्विण्णचेतसा’- इसमें दो बातें कही गयी हैं.
 एक तो ‘निश्चयेन योक्तव्यः’- निश्चय करके इसमें लगाना चाहिए और दूसरे चित्त निर्विण्ण न हो- ‘अनिर्विण्ण चेतसा ’.
 यह कहना ठीक नहीं है कि अरे, बहुत दिन हो गये साधना करते-करते, लेकिन उसका परिणाम कुछ नहीं हुआ.
 एक श्रीमतीजी ने ऐसा ही कहा और किया है.
 वह अपने पति से बोलीं कि तुम बड़े धर्मात्मा हो, बड़े भोले-भाले हो, सदाचारी हो.
 लेकिन पच्चीस वर्ष तुम्हारी सेवा करते हो गये.
 तुमने न तो भगवान् दिया, न बेटा दिया और न धन दिया.
 हमारी पच्चीस वर्षों की सेवा बेकार हो गयी.
 अब मैं तुम्हें छोड़कर जा रही हूँ.
 पंद्रह वर्ष की उम्र में उनका ब्याह हुआ, पच्चीस वर्ष सेवा करते हो गये, चालीस वर्ष की उम्र हो गयी उनकी ; और बोलीं कि मैं जा रही हूँ और चली भी गयी.
 इस तरह अगर तुमको कुछ पाने के लिए ही योग करना है तो क्यों करते हो?
 अरे यहाँ सिद्धि-विद्धि नहीं मिलेगी.
 सिद्धिवाले तो ज्यादा करके ख्यालात में ही रहते हैं.
 कुछ खुद मैस्मराइज होते हैं, कुछ दूसरों को मैस्मराइज करते हैं और कुछ को चमचा लोग सिद्ध बना देते हैं.
 सिद्धियों में बड़ी भारी ठगी है.
 हम यह सोच-समझकर बोल रहे हैं कि आप लोगों में से कोई आकाश में उड़ने का ढोंग नहीं करता!
 एकबार श्रीउड़ियाबाबाजी महाराज अपनी ही बात सुना रहे थे.
 वे कहीं कथा हो रही थी तो चुपचाप वहाँ श्रोताओं में जाकर बैठ गये.
 किसी ने कथावाचक पंडितजी से पूछा कि आजकल उड़ियाबाबा नामक महात्मा का नाम बड़ा सुनायी पड़ता है.
 वह आपसे कभी मिला है कि नहीं मिला है?
 पंडितजी ने कहा कि हाँ, मिला है.
 मैं आकाशमार्ग से गंगास्नान करने के लिए जा रहा था, तब वह गंगास्नान करके आकाश-मार्ग से लौट रहा था.
 इसी से तो उसका उड़ियाबाबा बोलते हैं, क्योंकि वह उड़कर चलता है.
 मैं सोचता हूँ कि यहाँ कोई ऐसा आकाश-गामी सिद्ध बैठा नहीं होगा.
 इसलिए आपको बताता हूँ कि ‘समाधौ उपासर्गा व्युत्थाने सिद्ध्यः’ [1] यह आपके योगी होने का लक्षण नहीं है, विघ्न होने का लक्षण है.
 आपके योग में विघ्न पड़ गया, यदि आप सिद्धि के चक्कर में पड़ गये तो!
 इसलिए ‘निश्चयेन योक्तव्यः अनिर्विण्णेन चेतसा’ अर्थात् निश्चय दृढ़ करके निर्विण्ण चित्त से अपने को योग करना चाहिए.
 सिक्खों के दस गुरुओं में से एक गुरु के दो शिष्य थे.
 एक तो उनका अपना लड़का था और दूसरा बाहर का था.
 उन्होंने उनसे कहा कि एक चबूतरा बनाओ.
 यह कथा पंजाब में बड़ी प्रसिद्ध है.
 जब चबूतरा बन गया तो गुरूजी ने कहा के इस चबूतरेकों बिगाड़ दो.
 बेटे और शिष्यने बना-बनाया चबूतरा बिगाड़ दिया.
 उन्होंने कई बार चबूतरा बनाया और गुरू जी नें उसे बिगाड़ दिया.
 अब जो बेटाजी थे, बोले अपकी पसंद का चबूतरा तो कभी बनेगा नहीं, इसलिए अब में ये काम नही करूंगा.
 वे निर्विण्ण हो गए.
 किंतु शिष्येन ने कहा कि मुझे तो अपकी आज्ञाका पालन करना है.
 भले ही रोज चबूतरा बनाना और बिगाड़ना पड़ता है, लेकिन अपकी आज्ञा का तो ही पालन करना है.
 अब गुरूजी महाराज बेटे पर तो खुश नही हुए, लेकिन चेले पर खुश हो गये और बोले की हाँ यही सत्य है, यही अनिर्विण्ण है.
 कमकी उत्पत्ति होती है संकल्प से और वह काम चाहे किसी भी संकल्प से पैदा हुआ हो.
 फिर उनको छोड़ कर इंद्रिया-ग्रामका मन से विनिमय करना होगा.
 मनसे विनिमय करने का अर्थ है आँखोंको मन से रोकना और जीभ आदि को मन से रोकना.
 एकबार श्रीउड़िया बाबा ने एक साधु को कह दिया कि क्या बोलता रहता है?
 उस साधु नें एक कागज पर 144 की धारा मेरे उपर लगा दि है.
 लेकिन यहाँ यह मतलब नही है.
 'मनसैव' माने मन से वाणीपर नियंत्रण रखिये.
 'इंद्रियग्राम' का अर्थ है अलग-अलग, एक-एक इंद्रियां नही, अब इंद्रियों का एक साथ नियंत्रण किजिये.
 क्योकिजब किसी एक इंद्रि को खुली छुट दे दी जाती है तब उस में मन से बह जाता हें.
 इसलिए जब सब इंद्रियों को रोकेंगे तभी उनका विनियमन होगा.
 एक साधु हैं, जो बडे‌ अच्छे है.
 उन्होंने अपने मूत्रेइंद्रियका भी संयम किया है, खाने पीने का भी संयम किया है: पर बोलने का संयम नही किया है.
 वे जो मौज हो, वही बोलते जायेंगे, कभी-कभी ऊट-पटंग भी बोल देंगे.
 इसलिए इंद्रियग्राम कहने का अर्थ है कि वशमें करना हो तो इंद्रियोंका पूरा-का-पूरा गांव वशमें करना होगा.
 उसमें एकाध को खुली छूट मत देना.
 ‘समन्ततः’ का अर्थ है चारों ओर से रोकना और जल्दी नहीं करना- ‘शनैः शनैरुपरुमेत्’- धीरे-धीरे रोकना और रोकना कैसे?
 ‘ बुद्ध्या धृतिगृहीतया.
 पहले बताया कि अपने इन्द्रियग्राम को मन से रोको.
 मन में रोकने की शक्ति कहाँ से आयेगी?
 बुद्धि से आयेगी.
 इसले समझदारी से मन को रोको.
 क्योंकि जिस चीज को हम जानते हैं, उसी में मन जाता है; बिलकुल निन्तान्त अज्ञात में तो मन जाता नहीं!
 इन्द्रियाँ वहीं जाती हैं, जहाँ मन चाहता ह और मन वहीं जाता है, जो जाना हुआ होता है.
 इसलिए अपनी जानकारी को भी ‘धृति’ शक्ति से युक्त रखो.
 लेकिन कैसी धृति शक्ति से?
 अठारहवें अध्याय में आया है-
 अर्थात् सात्विकी धृति के द्वारा बुद्धि पर भी लगाम लगाकर रखो.
 घोड़े काबू में हों, ठीक हैं.
 बागडोर काबू हमें हो, ठीक है.
 पर सारथि को भी काबू में रखना- ‘बुद्ध्या धृतिगृहीतया.
 ‘आत्मसंस्थं मनः कृत्वा न किञ्चदपि चिन्तयेत् ’- मन को कबर में डाल दो.
 भक्ति-दर्शन में तो ‘संस्था’ माने स्थित होता है, परंतु संस्था माने यह भी होता है कि जिस सर का है यह बाल, उसी सर में जोड़ दो.
 जिस अधिष्ठान में इस मन की स्फूर्ति होती है जिस स्वप्रकाश निर्विशेष ज्ञान में यह सविशेष-ज्ञानरूप मन की स्फूर्ति होती है, उस सविशेष ज्ञान-स्फूरण को निर्विशेष ज्ञान से स्थिर कर दो.
 ‘आत्मा’ माने निर्विशेष ज्ञान और मन माने सविशेष ज्ञान.
 सविषय ज्ञान का नाम मन है और निर्विषय ज्ञान का नाम आत्मा है.
 मन और आत्मा एक ही चीज हैं, दो चीजें नहीं है.
 प्रक्रिया की जो बात है, वह बच्चों को समझाने के लिए है.
 ज्ञान एक है.
 ज्ञान का ज्ञान नहीं होता- यह नियम है.
 इसका ज्ञान कभी परोक्ष नहीं होता.
 जिसने अपने ज्ञान में करता है ; ज्ञान परोक्ष नहीं होता, वह तो अपना स्वरूप ही है.
 वह परोक्ष कहाँ से होगा?
 किसी ने उसे घड़े में बैठा दिया, घड़े को ज्ञान मान लिया और घड़ा कोई उठाकर ले गया तो बोले कि ज्ञान ही उठाकर ले गया.
 अरे बाबा, ज्ञान तो तुम्हारे पास है, घड़ा ही कोई उठाकर ले गया है.
 ज्ञान कभी परोक्ष नहीं होता, ज्ञान कभी अज्ञान नहीं होता और ज्ञान कभी ज्ञान भी नहीं होता.
 ज्ञान की कभी अज्ञात सत्ता नहीं होती और ज्ञान की कभी ज्ञान सत्ता भी नहीं होती.
 ज्ञान स्वयं प्रकाश होता है.
 इसलिए जो सविशेष, सविषय ज्ञान है, उसमें- से विषयांश का परित्याग कर दो.
 फिर वह आत्म-संस्थ ही है, आत्मा ही है.
 वह केवल विषय की मिलावट से ही मन मालूम पड़ता है.
 यदि विषय की मिलावट छोड़ दो तो वह आत्मा ही है.
 ‘ आत्मसंस्थं मनः कृत्वा’ अर्थात् ‘ मनः स्वस्वरूपस्थं कृत्वा .
 ’ मन का ही जो वास्तविक स्वरूप है आत्मा , उसमें उसको बैठने दो.
 यह तभी होगा, जब तुम ‘न कञ्चदपि चिन्तयेत्’- मन में कोई चिन्ता नहीं आने दोगे.
 इसलिए न जीव का चिन्तन करो, न ईश्वर का चिन्तन करो और न जगत् का चिन्तन करो.
 यदि तुम्हार चंचल अस्थिर मनीराम कहीं-कहीं जायें तो उनको रोक लो- ‘वशं नयेत्.
 यतो यतो निश्चरति, यतो यतो हेतोरनिश्चरति और यश्मिन् यस्मिन् विषये निश्चरति’- यह सार्वविभक्तिकम तस् प्रत्यय है.
 इसका अर्थ है कि मन जिस-जिस कारण से भागे, वहाँ-वहाँ से रोककर इसको कहो कि बाबा, तुम तो ज्ञान-स्वरूप हो, इन विषयों के लिए कहाँ भाग रहे हो!
 ‘ शान्तरजसम् ’ माने उसमें रजोगुण न रहे और ‘ प्रशान्तमनसम् ’ माने सत्व भी शांत हो गया है.
 ऐसा जो योगी है, उसके पास ब्रह्मभूत उत्तम सुख स्वयं आता है.
 ये तो भिक्षु-पद-प्रसारण- न्याय से जहाँ देखते हैं कि जगह खाली है, वहाँ जाकर कब्जा कर लेते हैं.
 क्योंक वहाँ पहले से ही रहते हैं, जहाँ पर्दा हटा कि दिखने लग गये.
 इसी का अर्थ है कि सुख लाया नहीं जाता ; यह अपने-आप ही आता है.
 जहाँ मन तमोगुण-रजोगुण और सत्वगुण की वृत्ति से रहित हुआ; वहाँ बेपर्द मन में, मल-विक्षेप आवरण रहितमन में, ‘ब्रह्मभूतं सुखं उपैति’ माने अपने आप ही आकर जाहिर हो जाता है.
 उसकी अभिव्यंजना हो जाती है और अभिव्यंजना भी विद्यमान की होती है, अविद्यामान की नहीं होती.
 श्रीशंकर भगवान् ने कहा है कि मोक्ष दशा में कोई नया ज्ञान या नया आनन्द आकर प्रकट नहीं होता है- ‘नहि मोक्षदशायां विज्ञानान्तरम् वा अभिव्यंज्यते .
 देखो, मेरे पास बड़े ढीठ-ढीठ सवाल करने वाले आते हैं.
 एक दिन किसी ने पूछा कि महाराज, मुझको ब्रह्म दिखा दीजिए कि वह कैसा होता है?
 मैंने कहा कि ऐसा होता है.
 अगर ब्रह्म यह नहीं है, अभी नहीं है तो वह देश-काल-वस्तु से परिच्छिन्न कोई ब्रह्म नहीं होगा.
 वह तो किसी का बेटा होगा, जो इस काल में ब्रह्म नहीं है, इस देश में ब्रह्म नहीं है, अभी नहीं है, यहीं नहीं है तो वह देशकाल-वस्तु से परिच्छिन्न कोई ब्रह्म नहीं होगा.
 वह तो किसी का बेटा होगा, जो इस काल में ब्रह्म नहीं है, इस देश में ब्रह्म नहीं है और इस वस्तु के रूप में ब्रह्म नहीं है. वह तुम्हारी अशान्ति है.
 जो तुमको अब्रह दिख रहा है ; इसी का नाम ब्रह्म है.
 यदि विद्यमान ही अभिवय्क्त होता है तो क्या अभिव्यक्त हुआ?
 केवल पर्दा ही फटता है बाबा, बनता-वतना कुछ नहीं है.
 जो बनेगा, वह बिगड़ेगा.
 जो फरा सो झरा, जो बुरा सो बुताना.
 'तो, योगी कल्मष होकर सदा आत्मानुभूति करता है-
 यहाँ ‘सुखेन’ का अर्थ ‘अनायासम्’ है.
 बारहवें अध्याय में आया है-
 ठीक है, देहवान् अधिकारी यदि देहाभिमानी हो तो उसके लिए ‘ क्लेशोऽधिकतरस्तेषाम् ’ अर्थात् बड़ा भारी क्लेश है.
 यहाँ भी यही है.
 ‘सुखेन ब्रह्म-संस्पर्शम्’- यह उनकी नजर में नहीं आता.
 यह अत्यंत सुखरूप है और इसके सुख का अन्त नहीं है.
 ज्ञान से भि जिस सुख का बाध नहीं होता, वह अत्यंत सुख है.
 वह परिच्छिन्न-स्पर्श नही है, ब्रह्म-स्पर्श है. उसमें परिच्छिन्नता की निवृत्ति है.
 ‘अश्रुते’ का अर्थ ‘अश्र्नाति’ नहींहै, भोग नहीं है.
 ’ उसका अभेदानुभव होता है, ‘आत्मत्वेन अनुभव होता है.
 ये तीनों श्लोक मिलकर एक महावाक्य हैं.
 एक में है त्वं-पदार्थ का वर्णन.
 आत्मा कैसा?
 बोले कि वह संपूर्ण भूतों में आत्मरूप से स्थित है- ‘ सर्वभूतस्थं ; भवन्ति इति भूतानि.
 ’ जो हो रहा है, न सब होते हुए पदार्थों में स्वयं अनहुआ, अधिष्ठानरूप से बैठा हुआ है.
 वह कौन है?
 आत्मा है माने प्रत्यक् चैतन्य है.
 ’- स्वप्रकाश अधिष्ठान में ये सारे भूत दिखायी पड़ रहे हैं.
 ‘आत्मनि’ माने स्वप्रकाश और ‘सर्वभूतानि अध्यस्तत्वेन’ सारे अध्यस्त सर्वभूत स्वप्रकाश आत्मा में और आत्मारूप स्वरूप अधिष्ठान में.
 सारे भूत आत्मा में और सबमें आत्मा.
 ‘ईक्षते योगयुक्तात्मा सर्वत्र समदर्शनः’- योग-युक्तात्मा पुरुष वह है, जिसको शुद्ध बुद्धि प्राप्त हो गयी है.
 ‘ योगिनः कर्म कुर्वन्ति संग त्यक्त्वात्मशुद्धये और कायेन मनसा बुद्ध्या केवलैरिन्द्र्रयैरपि’ [5] योगी लोग आत्मशुद्धि के लिए ही कर्म करते हैं.
 यह कर्णन प्रत्यक्-चैतन्य शुद्ध ‘त्वं’- पदार्थ है.
 अब तत् पदार्थ कहाँ है, यह देखो- ‘यो मां पश्यति सर्वत्र सर्वं च मयि पश्यति ’ [1]- इन दोनों वचनों में लक्षण एक ही हुआ है कि नहीं?
 आत्मा में सब और सबमें आत्मा- यह हुआ आत्मा का लक्षण तथा सबमें भगवान् और भगवान् में सब- यह हुआ तत्पदार्थ का लक्षण.
 इससे क्या होगा?
 इससे यह होगा कि ‘तस्याहं न प्रणश्यामि स च मे न प्रणश्यति’ उसके लिए मेरा अदर्शन कभी नहीं होगा.
 प्रणाश माने लोप अदर्शन.
 इसीलिए जो लोप है, वह कभी-कभी कार्यकारी हो जाता है ; व्याकरम में किया हुआ लोप भी कभी अशुद्ध हो जाता है.
 ‘पूर्वत्रासिद्धम्’ [2] इस सूत्र के अनुसार किया हुआ लोप भी कभी असिद्ध हो जाता है और कभी-कभी कोई दूसरा सूत्र लगने नहीं देता.
 ‘तस्याहं न प्राणश्यामि ’- इसका अर्थ है कि मैं कभी आँखों से ओझल नहीं होता, सर्वत्र अपरोक्ष दर्शन होता है मेरा और ‘स च मे न प्रणश्यति’ माने उसका भी मेरे लिए प्रणाश नहीं होता.
 तो यह हुआ तत्पदार्थ.
 पहले श्लोक में त्वं-पदार्थ आ चुका है.
 अब तीसरे श्लोक में क्या हुआ- यह देखो!
 ‘ सर्वभूतस्थितं यो मां भजत्येकत्वमास्थितः ’- इसका नाम है ‘असि’ पदार्थ.
 सब भूतों में स्थित जो मैं है, यह तत्पदार्थ है और जो ‘एकत्वमास्थितः भजति’ है, यह त्वं पदार्थ है.
 लेकिन तत्-पदार्थ और त्वं-पदार्थ में कोई अन्त नहीं है.
 जो त्वं-पदार्थ है, वही तत्-पदार्थ है.
 यह वाच्यार्थ का परित्याग करने लक्ष्यार्थ में एकता का अनुभव कराता है.
 उपाधि को छोड़कर उपहित में एकता है.
 अवच्छेदक को छोड़कर अवच्छिन्न में एकता है.
 अब देखो उच्छृंखल स्वातन्त्र्य की प्राप्ति.
 इसमें डरने की जरूरत नहीं है.
 यह ठीक नहीं कि बात करें वेदान्त की और झेंपे भी!
 एक माताजी वृन्दावन में आती थीं.
 माताजी बोलीं कि महाराज, मैं मिलती उनसे भी हूँ.
 पर वे मिलते हैं तो बिल्कुल छिपकर मिलते हैं, जिससे कि किसी को पता न चल पावे.
 इससे तो अच्छा है कि वे खुले में मिलें, जैसा कि मैं आपके पास खुले में आती हूँ और आप मिलते हैं.
 इसलिए भाई, वेदान्त की बात भी करते हैं जाओ और झेंपते भी जाओ- यह ठीक नहीं है.
 ऐसा नहीं वैसा और वैसा नहीं ऐसा- ये तो दो उल्टी बातें हुईं.
 अरे भाई, लोग हमारी तारीफ करें- इसके लिए वेदान्त के किसी सत्य को छिपाना अपराध है.
 ‘ सर्वथा वर्तमानोऽपि ’- यह जीवनमुक्ति का विलक्षण सुख है.
 क्योंकि वह शुकवत् समाधि में स्थित है, वसिष्ठादिवत् पौरोहित्य कर रहा है, जनकादिवत् राज्य कर रहा है और दत्तात्रेयादिवत् स्वच्छन्द विचरण कर रहा है.
 उसका जीवन कर्कटादिवत् ही है तो क्या हुआ?
 कर्कटी भी तो है.
 यह हम नहीं कह सकते हैं कि आपमें से कोई कर्कटी बन जाये ; यह हमारा अभिप्राय नहीं है.
 हम तो यह कहते है कि आप अंतःकरणगत सब दोषों का परित्याग करके देवता के समान पुजिये.
 लोग आपके सामने हाथ जोड़कर खूब बोलें- ‘स मे कामान् काम कामाय मह्यम् ; कामेश्वरो वैश्रवणो दधातु ; ’ लोग आपकी स्तुति करते हुए कहें कि आप कामेश्वर हैं और आप स्वयं भी काम-काम बनें.
 आप देववत् पुजिये, कुबेरवत् पुजिये.
 लेकिकन हमारा अभिप्राय तो यह है कि आप भले ही कर्कटी बन जायें, किन्तु ज्ञान की यह महिमा है कि कोई कर्तृत्व, कोई भोक्तृत्व, कोई कर्म, कोई फल आपके साथ लिप्त नहीं होता.
 ‘सर्वथावर्तमानोऽपि किं पुनः अवर्तमानः?
 ’ यदि आप सर्वथा वर्तमान न हों तो हम शास्त्रीय मार्ग से आपका दर्शन करते हैं.
 इसमें हमारी हानि ही क्या है? ;   लेकिन यह हमारा स्वातन्त्र्य है, हमारी मौज है कि हम शास्त्र के मार्ग से चलते हैं.
 शास्त्रों की भी यह सामर्थ्य नहीं है कि उनका कानून हमको बाध्य कर दे.
 हम कानून से स्वतंत्र होकर कानून का पालन करते हैं.
 यह हमारी मौज है, अन्यथा कोई कानून हमें बाँधने वाला नहीं है.
 ‘ स योगी मयि वर्तते’- भगवान् कहते हैं कि योगी हर हालत में मुझमें ही बर्तता है.
 उसका चलना-फिरना, उसका उठना-बैठना, उसका शौचाचार, उसका सोना-जागना, सब का सब मुझ परमात्मा के स्वरूप में ही है.
 यह तो हुआ योगी.
 अब जरा परम योगी की बात सुनो!
 यहीं से गीता का सिद्धांत प्रारंभ होता है.
 जब तक आप पातंजल योगदर्शन से गीता के योग को पृथक्करने के लिए विवेचन नहीं करेंगे, तब तक यह विषय समझ में नहीं आयेगा ; क्योंकि यह व्यवहार में स्थित योगी है.
 अष्टांगयोग में जो आसन, प्राणायाम्, प्रत्याहार, धारणा, ध्यान, समाधि, यम और नियम हैं- इसमें से हम दो अंग यम-नियम को छोड़ देते हैं बोलने में; क्योंकि वे आजकल दुर्लभ हैं.
 आजकल जो योगिराज लोग हैं, उनमें आसन है, प्राणायाम है और प्रत्याहार भी है.
 लेकिन उनमें धारणा-ध्यान-समाधि तो दिखती नहीं है.
 फिर भी उनके न होने की हम शंका ही क्यों करें?
 लेकिन महाराज, उनमें यम-नियम का दर्शन तो सर्वथा दुर्लभ हो गया है.
 देखो भाई, जैसे हमको सुख होता है, वैसे ही दूसरे को भी सुख होता है और जैसे हमको दुख होता है, वैसे ही दूसरे को भी दुख होता है.
 इस सुख-दुख को व्यवहार में ‘आत्मौपम्येन’ सर्वत्र देखना- यहाँ तक चिड़िया में भी, चींटी में भी- यह क्या अमानदशा है.
 योगी इसी अवस्था का अनुभव करता है और ऐसे ही दृष्टिकोण वाले योगी को परम योगी कह दिया है भगवान् ने- ‘स योगी परमो मतः.
 ’ श्रीमद्भागवत में भी भगवान् कहते हैं कि बस, इतना ही धर्म है कि-
 सबके दुख के साथ मिल जाओ, सबके सुख के साथ मिल जाओ और केवल अपने देह के सुख-दुख में आबद्ध न रहो.
 यही है गीता का योगी और योगी भी साधारण नहीं- परम योगी है.
 यह बात हम आपको बता देते हैं कि ऐसा योगी योगदर्शन में नहीं मिलेगा.
 अब आपलोगों से यह निवेदन है कि जब हम दर्शनों की व्याख्या करते हैं तब गौतम के मत का, जैमिनि के मत का समालोचन करते हैं.
 हम औडुलोमि, आस्मरथ्य और काशकृत्स्न के मत की भी आलोचना करते हैं.
 वहाँ यदि कोई वेदमंत्र आत्मानुभूति के अनुकूल नहीं पड़ता तो बलात् उसके अर्थ का उन्नयन आत्मानुभूति के अनुकूल कर लेने से नहीं डरते हैं.
 यदि कोई स्वानुभूति, ब्रह्मानुभूति, प्रत्यक्चैतन्याभिन्न ब्रह्मानुभूति के विपरीत मंत्र बोलता हो तो हम उस मंत्र को बलात् ब्रह्मानुभूति के अनुकूल करने में समर्थ हैं.
 इसलिए आपलोग ऐसा नहीं समझना कि यह बात किसके अनुकूल पड़ती है और किसके प्रतिकूल पड़ती है.
 क्योंकि हम तो सबको अपना आत्मा ही समझते हैं.
 अब अर्जुन बोला कि बाबा, तुमने योग तो बहुत बढ़िया बताया, परन्तु अपूर्व हो गया.
 कोई भी किसी विषय का वर्णन करे तो पूर्व वर्णन से उसमें थोड़ी अपूर्वता होनी चाहिए.
 यदि अपूर्वता नहीं होगी तो वह वर्णन व्यर्थ हो जायेगा, क्योंकि अपूर्वता तात्पर्य-निर्णय में सहकारी है.
 इस योग में अपूर्वता क्या है?
 इस योग में अपूर्वता है समता.
 अर्जुन का कहना है कि हमारा मन चंचल है, इसमें साम्य की स्थिति स्थिर नहीं होती.
 यह केवल चंचल ही होता तो कोई बड़ी बात नहीं थी.
 बच्चा चंचल ही होता है, खेलता है तो उससे कोई नुकसान नहीं होता.
 लेकिन यह चंचल तो है ही, हमें मथ भी डालता है.
 यह हमारी चोटी पकड़करर खींचता है, हमारी दाढ़ी-मूँछ पकड़कर खींचता है, हमें हिला देता है और हमारी आँख में, नाक में उँकली डालता रहता है.
 हम इसको पकड़ नहीं सकते.
 पकड़ें भी तो कैसे?
 यह हमसे ज्यादा बलवान् है.
 कमजोर होता तो पकड़ लेते.
 हम इसको मना भी नहीं पाते, क्योंकि यह अपनी बात पर बिल्कुल दृढ़ है.
 इसका निग्रह करना, इसको पकड़ लेना तो वैसा ही है, जैसे कोई हवा को बाँधकर रखना चाहे और यह समझे कि हम नाक दबा लेंगे तो हवा काबू में रहेगी.
 देखो, एकबार मैंने अपने जीवन में ऐसी बेवकूफी की थी.
 मेरा ऐसा ख्याल था कि मुँह नाक बन्द कर लेने से हवा बंद हो जायेगी.
 लेकिन बायें कान का पर्दा फाड़कर हवा निकल गयी.
 इसलिए जब हवा को बाँधना इतना मुश्किल है, तब मन को बाँधना कितना मुश्लिक होगा.
 अब जब भगवान् ने अर्जुन की बात सुनी तब कहा कि तुम ठीक कहते हो-
 देखो, जब कोई प्रश्नकर्ता प्रश्न करे तब यदि एकाएक कह दिया जाये कि तुम यह क्या मूर्खतापूर्ण प्रश्न कर रहे हो?
 तुम दुर्बुद्धि हो, नासमझ हो, अनधिकारी हो, हट जाओ मेरे सामने से.
 ऐसा किसी को नहीं बोलना चाहिए, यदि प्रश्नकर्ता के मन में दुविधा न होती, शंका न होती, अदृढ़ता न होती तो वह तुम्हारे पास पूछने के लिए आता ही क्यों?
 इसलिए भगवान् बोले कि हाँ—हाँ भाई, जैसा तुम्हारा अनुभव है, वैसा ही प्रश्न तुम कर रहे हो.
 संस्कृत में बोलने की यह रीति है कि यदि कोई शंका करे तो कहते हैं कि ‘सत्यम्, वाढम्’- सत्य है, तुमने बहुत बढ़िया प्रश्न किया.
 यदि आप प्रश्नकर्ता का अभिनन्दन करोगे तो अपने प्रश्न के समाधान का श्रवण करने में उसका उत्साह बढ़ जायेगा.
 भगवान् ने ऐसा ही किया.
 एक विद्वान् से मैंने पूछा कि महाराज, यह वृत्ति-व्याप्ति कैसे होती है?
 उन्होंने हमारी ओर आँक उठाकर पूछा कि तुमने चौबीस लाख गायत्री का जाप किया है?
 मैंने कहा कि हाँ महाराज, किया है.
 फिर बोले कि किसी इष्टदेव का ध्यान करके कोई उपासना की है?
 हाँ, की है.
 इसके बाद उन्होंने पूछे कि तुम्हारे मन में वैराग्य है?
 मैंने कहा कि हाँ, है.
 बात यह थी कि उनको आता तो था नहीं, बताये क्या?
 वे खुद ही नहीं जानते थे कि वृत्ति-व्याप्ति और फल-व्याप्ति क्या होती है.
 इसलिए वे हमसे इधर-उधर के प्रश्न करने लगे.
 लेकिन प्रश्नकर्ता के प्रश्न का प्रसंगानुसार उत्तर न देकर उसके अधिकार पर ही आक्षेप कर बैठना- यह उत्तर देने की प्रणाली नहीं है.
 यहाँ भगवान् ने कहा कि ‘असंशयं महाबाहो ’- अरे अर्जुन , वाह-वाह, तुमने जो प्रश्न किया है, वह बिल्कुल ठीक है.
 सचमुच मन का निग्रह बड़ा कठिन काम है और यह चंचल भी बहुत है.
 लेकिन तुम्हें निराश नहीं होना चाहिए-
 मनका निग्रह करने के लिए आवाहन-विसर्जन चाहिए.
 जहाँ-जहाँ राग है, वहाँ-वहाँ राग का विसर्जन करो और जो-जो सद्गुण तुम्हारे भीतर नहीं हैं, उनका आवाहन करो.
 जैसे पूजा में आवाहन- विसर्जन बोलते हैं, वैसे ही विधियुक्त कर्म करो और निषिद्ध कर्म का परित्याग करो.
 देवता का आवाहन करो ; देखो, हमलोग जहाँ पूजा करते हैं, वहाँ कोई भूत-प्रेत-दैत्य बैठे न हों- इसके लिए पहले उनका अपसारण किया जाता है-
 इस प्रकार पहले भूतापसारण करके तब वहाँ कर्मकाण्ड का स्थान बनाया जाता है.
 आवाहन-पूजन भी होता है और भूतापसारण भी होता है.
 इसी तरह यह जो वैराग्य है, वह भूतापसारण है और जो अभ्यास है, वह देवावाहन है.
 दुर्गुण-दुराचार-दुर्वस्तु से वैराग्य हो- यह अपवाद का प्रारम्भ है.
 विधि है अध्यारोप और निषेध है अपवाद.
 यह कर्म है.
 देवता की पूजा में आवाहन है अध्यारोप और विसर्जन है अपवाद.
 योग में जो अभ्यास है, वह अध्यारपो है ; क्योंकि अभ्यास से जो तर्कानुगत, विचारानुगत, आनन्दानुगत, अस्मितानुगत समाधि सिद्ध होती है, उसी से असम्प्रज्ञात समाधि के लिए वैराग्य करना पड़ता है.
 इसी प्रकार वेदान्त-दर्शन में अन्नमय से प्राणमय, प्राणमय से मनोमय और मनोमय से विज्ञानमय- इस क्रम से एक-एक का अपवाद करते जाते हैं तथा एक-एक का अध्यारोप करते जाते हैं.
 जहाँ अध्यारोप-अपवाद की परिसमाप्ति हो जाती है, वहाँ स्वयं रह जाते हैं और उस स्वयंता को शास्त्र-वेद-उपनिषद् ब्रह्म बताते हैं.
 यही प्रणाली यहाँ भी है.
 जो सद्गुण तुम्हारे अन्दर नहीं है, उनको दुहराओ और जो चीज तुम्हें अभीष्ट नहीं है, उससे वैराग्य करो.
 वैराग्य माने घृणा नहीं, वैराग्य माने द्वेष नहीं और वैराग्य माने ग्लानि नहीं.
 क्योंकि जिस वस्तु से तुम घृणा, द्वेष और ग्लानि करोगे, वह तुम्हारे दिमाग में घुस जायेगी.
 वैराग्य माने राग-द्वेष दोनों की शिथिलता, राग-द्वेष दोनों का अत्न्यताभाव नहीं.
 राग-द्वेष दोनों के अत्यन्ताभाव का अधिष्ठान तो स्वप्रकाश ब्रह्म ही है.
 इसलिए जो व्यवहार में राग-द्वेष की दृढ़ता हो गयी है, उसको शिथिल करना होगा.
 हाँ, घृणा नहीं करना; ग्लानि नहीं करना, द्रोह नहीं करना, द्वेष नहीं करना.
 राग का सहकारी द्वेष है, इसलिए दोनों को एक साथ छोड़ना, जिससे उस विषय का चिन्तन ही न हो.
 राग छोड़ोगे और द्वेष करोगे, तब भी उसी का चिन्तन होगा.
 फिर जब चिन्तन उसी का बन रहा हो तो वैराग्य से फायदा ही क्या हुआ!
 इसलिए वैराग्य माने राग-द्वेष की जो दृढ़ता चित्त में है, उसको शिथिल बनाकर अपने अभ्यास को चालू रखना.
 इससे यह होगा कि मनीराम जिस दोस्त-दुश्मन के चिन्तन में लगे हुए हैं वहाँ से हट जायेंगे और एक अभीष्ट चिन्तन में, इष्टदेव के चिन्तन में लग जायेंगे.
 इसलिए भाई, अगर अपने मन को काबू में नहीं करोगे तो योग का प्राप्त होना दुर्लभ है, दुष्प्राप्य है.
 अपने मन को थोड़ा काबू में करके प्रयत्न करो और प्रयत्न भी उपाय से करो.
 लेकिन जो मनमाना उपाय है, यह नहीं चलता है.
 अगर आप अपने मन को वश में करना चाहते हैं और चाहते हैं कि मोटर चलाते भी रहें तथा मोटर अपने काबू में भी रहे तो मोटर की मशीनरी को बिल्कुल ठीक-ठीक समझ लें.
 ‘ अध्यात्मविद्याधिगमः ’ का अर्थ होता है, इन्द्रियाँ कैसे काम करती हैं, मन कैसे काम करता है, बुद्धि कैसे काम करती है तथा हाथ-पाँव कैसे उठते-बैठते हैं- इसका ज्ञान.
 ‘आत्मनि शरीरे एव इति अध्यातम्’- इस शरीर के भीतर जो चीजें भरी हुई है, वे कैसी-कैसी हैं, कैसे साँस चलती है, कैसे आँख देखती है, कैसे मन सोचता है और कैसे बुद्धि विचार करती है- इस विद्या का अधिगम प्राप्त करो.
 भूतसूक्ष्म से पञ्चभूत पैदा होते हैं कि पञ्चभूत से भूतसूक्ष्म पैदा होते हैं? ;   एक ओर अनिवर्चनीयता भी सिद्ध करोगे और दूसरी ओर क्रम भी निश्चय करोगे तो कैसे बनेगा?
 गड़बड़ा जायेगा.
 क्रम बनाओगे तो अनिवर्चनीयता नहीं होगी और अनिवर्चनीयता बनाओगे तो क्रम नहीं बनेगा.
 ’ अनिर्वचनीयता भी बनाओगे और ‘मानाधीना मेयसिद्धिः’ को पकड़ बैठ जाओगे तो अनिर्वचनीयता कहाँ से सिद्ध होगी!
 तो, यह सब है वेदान्त की रीति- ‘अध्यात्मविद्याधिगमः’.
 इसलिए, जैसा आप बनना चाहते हैं, वैसी ही अपनी कंपनी बनाइये.
 आप जैसे लोगों में बैठेंगे यादृशान् सन्निवेशते, जैसे लोगों की सेवा करेंगे- ‘यादृशांश्चोपरोव से’ और ‘यदिच्छेत् च भवितुम्’- जैसा आप स्वयं होना चाहेंगे, वैसा बनेंगे.
 ’ ‘वासना-संपरित्यागः’- वासनाओं के चक्कर में मत पड़िये और ‘प्राणस्य निरोधनम्’- प्राणवायु को भी वश में कीजिए.
 उपाय में आसक्ति नहीं करनी चाहिए.
 उपाय माने आमदनी का स्रोत, आप जानते हैं न कि ‘आय’ माने आमदनी और ‘उप’ माने आमदनी का झरना- जहाँ से आमदनी निकलती हो.
 इसी का नाम है उपाय.
 तो जहाँ तक साध्य की प्राप्ति का प्रश्न है, उसके लिए एक साधन नहीं दो साधन नहीं, तीन साधन नहीं, चार साधन नहीं- साधन-पर- साधन करो.
 साधन में अनन्य होने की जरूरत नहीं है, साध्य में अनन्य होने की जरूरत है.
 साध्य क्या है?
 साध्य माने ब्रह्म नहीं, आत्मा नहीं.
 जिनको मालूम न हो, वे फिर से सुन लें कि साध्य माने ब्रह्म नहीं, साध्य माने आत्मा नहीं और साध्य माने दोनों की एकता नहीं.
 साध्य माने अंतःकरण की शुद्धि.
 साधन से वही सिद्ध होती है.
 ब्रह्म तो सिद्ध ही है, आत्मा तो सिद्ध ही है, उनकी एकता तो सिद्ध ही है.
 आत्मा स्वभाव से ही, सहज भाव से ही ब्रह्म है.
 इसलिए वह साधन से साधन नहीं.
 साधन से तो अंतःकरम की शुद्धि होती है.
 इस विभाग को जानकर जिस साधन से आपका अंतःकरण शुद्ध होता हो, वह करना चाहिए.
 मैंने एकबार उड़ियाबाबाजी महाराज से पूछा कि क्या साधन करना चाहिए?
 वे बोले कि देख, जब पेट में भूख बिल्कुल ठीक-ठाक लगती हो तब यह नहीं पूछा जाता कि क्या खायें! ;   उस समय तो जो मिलता है, उसी से पेट भर लिया जाता है.
 जब भूख लगती है, तब भोजन की किस्म नहीं देखी जाती.
 ‘येन केन प्रकारेण क्षुधा वै अपनीयते.
 ’ यह श्लोक पंचदशी में है, जिसका अर्थ है कि चाहे जैसे-तैसे भूख दूर की जाती है.
 इसी तरह काम- क्रोध-लोभ-मोह रूप जो अंतःकरण की अशुद्धियाँ दुख दे रही हैं, इनको दूर करने के प्रकार में निष्ठा की आवश्यकता नहीं है.
 ये तो पड़ोसी के बुलाने से दूर हों तो उसको बुला लो, पुलिस में रिपोर्ट दर्ज करने से दूर हों तो रिपोर्ट दर्जा करा दो, सरकार के सामने हाथो जोड़ने से दूर हों तो उसके सामने हाथ जोड़ लो और खुद ही दो चार घूँसे लगाने से दूर हों तो उनको लगाकर दूर कर लो.
 टार्च मारने से दूर हो तो टार्च मार लो ; यह सोचो मुझे तो कैसे भी इस अशुद्धि को दूर करना है.
 यदि कह कि हम ऐसे ही दूर करेंगे तो अभी तुमको कोई जल्दी नहीं है ; इसलिए तुम्हारे पास अपने अंतःकरण की अशुद्धि को दूर करन का जो भी उपाय हो, साधन हो, उससे कर लो अंतःकरण की अशुद्धि दूर.
 फिर मैंने जो इतना लम्बा व्याख्यान दिया है, उसमें कोई शंका नहीं होगी.
 क्योंकि जब तुमने अंतःकरण शुद्ध करके तत्वज्ञान प्राप्त कर लिया तब शुद्ध अंतःकरण के लिए ‘सर्वथा वर्तमानोऽपि’ का डर क्यों होगा?
 जब अंतःकरण शुद्ध करके तुमने तत्वज्ञान प्राप्त कर लिया तब शुद्धांतःकरण क्या तुम्हें वेश्या के घर में ले जायेगा?
 क्या तुम्हें चोर बना देगा?
 अरे, ‘सर्वथा वर्तमानोऽपि’ से डरते क्यों हो?
 इसीलिए डरते हो कि अंतःकरण तो शुद्ध हुआ नहीं, इसलिए झुठ-मूठ ज्ञानी बनने की कोशिश करते हो.
 इसलिए शुद्ध अंतःकरण करके ज्ञान प्राप्त करो ; फिर देखो कि ‘ सर्वथा वर्तमानोऽपि ’ तो ‘स्वातन्त्र्यं परमं सुखम्’ हो जायेगा.
 कहा भी है कि-
 तो, अभ्यास और वैराग्य का जो प्रसंग चल रहा था, इसमें अभ्यास का अर्थ है बार-बार दुहराना और वैराग्य माने राग-द्वेष नहीं करना.
 यह बताया जा चुका है कि वैराग्य माने त्याग नहीं, वैराग्य माने द्वेष नहीं, वैराग्य माने घृणा नहीं, वैराग्य माने ग्लानि नहीं, और वैराग्य माने द्रोह नहीं.
 वैराग्य माने तो राग-द्वेष दोनों की शिथिलता.
 यदि आप राग छोड़ देंगे और द्वेष करने लग जायेंगे तो राग में थोड़ा माधुर्य भी रहता है और रागास्पद हो जाता है.
 किन्तु द्वेष में तो जलन रहती है और द्वेषास्पद हो जाता है.
 इसलिए आप अपने दिल को अपने-आप जलाते भी जायें और चाहें कि हमारा मन एकाग्र हो जाये तो वह कभी होने का नहीं.
 द्वेष माने ज्वलनात्मक चित्त-वृत्ति-विशेष.
 उससे आपके दिल में आग लग रही है और वैराग्य भी नहीं है.
 किसी ने एक साधु से पूछा कि हमें अमुक सिद्धि चाहिए.
 उसके लिए हम क्या करें महाराज?
 साधु ने एक मंत्र बता दिया और कह दिया कि बस, एक शर्त है ; वह यह कि मंत्र जपते समय वानर का ध्यान न आये!
 अब जब वे बेचारे मंत्र जपने के लिए बैठें, तब यही ख्याल आवे कि कहीं वानर का ध्यान तो नहीं आ गया!
 इस तरह वानर का ध्यान करते-करते उनकी वानराकार वृत्ति हो गयी और सिद्धि गयी चूल्हे-भाड़ में.
 इसलिए किसी को हटाना है- इसका ख्याल तो बिलकुल छोड़ दो, उपेक्षा कर डालो और जिसमें मन को जोड़ना है, उसमें लगा दो.
 ‘तत्र स्थितौ यत्न अभ्यासः’- ( [1] हम जिस स्थिति को प्राप्त करना चाहते हैं, उसके लिए बारंबार प्रयत्न करने का नाम योगशास्त्र में अभ्यास बताया गया है.
 बार-बार दुहराने का अभ्यास होता है.
 ‘अभ्यासः पुनः पुनः’.
 इसलिए अभ्यास और वैराग्य दीर्घ काल तक निरन्तर सत्कार बुद्धि से करना चाहिए और यह ध्यान रखना चाहिए कि कभी निराशा न आने पावे.
 अब दूसरा प्रश्न अर्जुन का यह है कि यदि प्रयत्न करना छूट जाये और श्रद्धा बनी रहे तो! ;   यदि मन योग से विचलित होकर, ‘योगाच्चलितम्’ होकर भोग की तरफ चला जाये तो!
 लेकिन जिसकी श्रद्धा बनी हुई है, उसको सुफल तो मिलना चाहिए और जिसका साधन वर्तमान में छूट गया, लेकिन पहले का किया हुआ साधन है, उसका यदि मृत्यु के समय में मन विचलित हो गया तो उसे योग संसिद्धि कैसे मिलेगी?
 वह बेचारा कहाँ जायेगा?
 वह तो लोक से भी गया, परलोक से भी गया.
 वह कहीं छिन्न-भिन्न बादल के समान भ्रष्ट तो नहीं हो जायेगा!
 उसको ब्रह्ममार्ग में कहीं स्थिति नहीं मिलेगी- ‘ अप्रतिष्ठो महाबाहो!
 ’ क्या उसको कोई लाभ नहीं होगा!
 अर्जुन कहता है कि हे कृष्ण , हमारे इस संदेह को ऐसा छिन्न-भिन्न करो कि उसमें से कहीं कुछ बाकी न रह जायॉ और वह निःशेष हो जाये.
 कुछ लोग यहाँ ‘एवं मे’ पाठ मानते हैं कि और कुछ लोग ‘संशय’ शब्द पुल्लिंग है और ‘एतत्’ नपुंसक लिंग है, इसलिए लिंग-विपर्यय हो जाने के कारण कुछ लोगों के मन में अशुद्धि की कल्पना होती है.
 पर संशय शब्द नपुंसक लिंग में भी बनता है.
 इसलिए यह सब बिलकुल ठीक ही है.
 कोई कहते हैं कि ‘एतत् प्रति यो मे संशयः’- इसके संबंध में जो हमारा संशय है, उसको आप पूरी तरह से काट दो!
 अब देखो, जैसे कोई हमसे पूछता है कि आप कहाँ ठहरे हैं?
 आपका क्या प्रोग्राम है?
 तो हम कह देते हैं भाई, गोविन्दानन्द से पूछ लो, हमको क्यों बुलवाते हो?
 अगर दूसरे से पूछने पर बात न बनती हो तब तो बुलवाओ, नहीं तो क्यों बुलवाते हो?
 इसी तरह श्रीकृष्ण ने भी अर्जुन से इशारा किया कि अरे भाई, तुम्हारे संशय को और कोई काट देगा, इसलिए उसी से पूछ लो.
 इस पर अर्जुन बोला कि नहीं, नहीं; हमारा पूर्ण विश्वास है कि तुम्हारे सिवाय इस संशय को काटने वाला दूसरा कोई नहीं है.
 देखो, जब तक उत्तर देने वाले के मन में यह बात है कि प्रश्नकर्ता नहीं भी पूछ लेगा, कहीं भी इसका समाधान हो जायेगा, तब तक उसके लिए बोलने की क्या जरूरत है?
 लेकिन जब प्रश्नकर्ता निर्भर हो जाता है तब उत्तर देना ही पड़ता है.
 इसलिए अर्जुन की निर्भरता देखकर भगवान् उत्तर देते हैं-
 अर्जुन, जो अच्छा काम करता है, उसको हमेशा अच्छा ही फल मिलता है- ‘सुकृतस्य सुकृतं फलम्.
 ’ फिर तुम तो मेरे प्यारे पार्थ हो.
 पृथा-पुत्र होने के नाते मेरे फुफेरे भाई हो, संबंधी हो ; फिर तुमने जिसके बारे में प्रश्न किया, उसका इस लोक में और परलोक में कहाँ भी नाश नहीं होता.
 देखो, यहाँ ‘न’ और ‘हि’ दो अव्यय नहीं है.
 पूरा अव्यय ही है ‘नहि’ जैसे हिंदी में ‘न’ बोलते हैं, उसके अर्थ में मीमांसा में ‘नहि’ शब्द प्रयुक्त है, केवल ‘न’ नहीं है.
 भगवान् कहते हैं कि जो कल्याण का काम करता है और मंगल मार्ग में चलने के लिए जागृत हो रहा है, उसकी दुर्गति कभी नहीं होती ; क्योंकि-
 पुण्यकर्ता लोग जिस लोक में जाते हैं, उसमें वह जाता है.
 सैकड़ों वर्षों तक वहाँ निवास करता है और उसके बाद ‘शुचीनाम्’ अर्थात् उच्चकुले-नादकुले और श्रीमताम् अर्थात् बिन्दुकुले जन्म ग्रहण करता है.
 नादकुले माने किसी अच्छे महात्मा का चेला हो जाता है ; हर जगह बेटा होना ही सुफल नहीं है.
 जो ‘श्रीमतां गेहे’ माने गृहस्थ के वंश में पैदा होगा वह बिन्दुवंश में पैदा होगा और जो महात्मा के वंश में पैदा होगा माने उनका शिष्य हो जायेगा- वह नादवंश में आ जायेगा.
 इस प्रकार दो वंश होते हैं- एक तो नादवंश और दूसरा बिन्दुवंश ; कान के द्वारा भी अपना बेटा बनाया जाता है और वह ऊपर ही ऊपर बेटा हो जाता है.
 ‘ शुचीनां श्रीमताम् ’- इसका ऐसा अर्थ भी कर सकते हो कि श्रीमान् दो तरह के होते हैं- एक बेईमानी से धन कमाने वाले श्रीमान्, और दूसरे ईमानदारी से धन कमाने वाले श्रीमान्.
 जो बेईमानी से धन कमाते हैं, उनको तो शुचि बोल नहीं सकते.
 अर्थात् पवित्रता के जितने भी नियम हैं, उनमें धन की पवित्रता सबसे बड़ी है.
 ‘योऽर्थे शुचिर्हि स शुचिः न मृद्वारिशुचिः शुचिः’- आपने इक्कीस बार मिट्टी से हाथ धोया, अपरस का पवित्र रेशमी कपड़ा पहना, जनेऊ पहना, बड़ी भारी चोटी रखी और तीन घंटों तक सन्ध्या वन्दन किया.
 तुम इसके बाद जब टेलीफोन पर बैठे तो बेचारे बेवकूफों की जेब काटने लगे.
 तो, बेईमानी का धन जिनके घर में आता है, वे श्रीमान् तो हैं, परंतु शुचि नहीं हैं.
 अगर उनका धन पवित्र है, ईमानदारी का है तो वे भी पवित्र हैं और उन्हीं के लिए कहा गया ‘शुचीनां श्रीमताम्’?
 लोग कहते हैं कि स्वामाजी, आप सेठों पर बहुत छींटाकशी करते हैं ; अरे भाई, हम छींटा-कशी सेठों पर तो करते ही हैं, साधुओं पर भी करते हैं और स्वयं अपने पर भी कर लेते हैं.
 क्योंकि एक ही सत्ता से तो सब हैं, वेष चाहे साधु का हो, गृहस्थ का हो, हमारा हो या तुम्हारा हो.
 जो छींटाकशी करने लायक है, उस पर यदि छींटाकशी की जाये तो हर्ज ही क्या है! ;   इसलिए भगवान् श्रीकृष्ण कहते हैं कि पवित्र धनवान कुल में योगभ्रष्ट जन्म लेते हैं.
 इसके बाद भगवान् कहते हैं-
 योग-भ्रष्ट योगी-वंश में भी पैदा होता है.
 योगी भी दो तरह के होते हैं- एक तो मूर्ख योगी और दूसरे ज्ञानी योगी.
 जो बुद्धि-नाश के पक्षपाती योगी हैं, उन योगियों में योग-भ्रष्ट का जन्म नहीं होता, जो ‘धीमतां’ माने अखण्डाकार-धीके पक्ष में हैं, उन योगियों के वंश में योग-भ्रष्ट जन्म लेता है.
 यदि लोक में ऐसा जन्म प्राप्त हो जाये, तो वह दुर्लभ जन्म है.
 वहाँ उसी पूर्व देह का जो बुद्धि-संयोग है, योगनिष्ठा है, अभ्यास-निष्ठा है, वैराग्य-निष्ठा है; वह फिर पैदा होती है और संसिद्धि के लि प्रयत्न होता है.
 वहाँ तुम चाहो या मत चाहो, वह पूर्वाभ्यास ही तुमको लूटकर योग के पक्ष में ले जायेगा और छुड़ा देगा योग से.
 यहाँ एक बड़ी बात कही गयी है.
 पहले यह कहा गया था कि तत्वज्ञान होने के बाद वेद निष्प्रयोजन हो जाता है, क्योंकि जो त्रैगुण्यवान् है, उसके लिए वेद विधि-निषेध करता है.
 वेद नियन्ता है उसका.
 किन्तु जो त्रैगुण्यप्रेमी नहीं है, उसका नियोग वेद नहीं करता है.
 किन्तु यहाँ जो बात कही जा रही है, यह पहले की बात से कुछ ज्यादा बड़ी है.
 यहाँ तो कहते हैं कि तत्वज्ञान होने पर या त्रैगुण्य का विचार निवृत्त होने पर वेद काम करते हैं.
 इतना ही नहीं, यदि योग-मार्ग में जिज्ञासा पैदा हो जाये कि आनन्दानुगत समाधि कैसे होती है तो बोलते हैं कॉ निद्रा-आलस्य-प्रमादा तो हो नहीं, विषय-लालसा तो हो नहीं और करण अपने-अपने वर्ग में शान्त-संप्रसन्न स्थित हो तो वहाँ शब्द- ब्रह्म क्या करेगा?
 वहाँ तो शब्द-ब्रह्म की गति ही नहीं है.
 अतः योग का जिज्ञासु भी शब्द ब्रह्म का अतिक्रमण कर जाता है.
 वह विधि-निषेध से अतीत हो जाता है और उसको बोलने का हक मिल जाता है.
 आप लोग डरना नहीं इस बात से.
 भक्त लोग ऐसा ही मानते हैं, योगी लोग भी ऐसा ही मानते हैं और वेदान्ती लोग भी ऐसा ही ही मानते हैं.
 श्रीमद्भागवत में आया है-
 वैराग्य हो जाये और भगवत्-कथा-श्रवण में श्रद्धा हो जाये तो कर्माधिकार की निवृत्ति हो जाती है.
 यह करो यह मत करो- ऐसा नहीं रहता ; क्योंकि वहाँ तो कर्माधिकारर ही निवृत्ति हो गया.
 और सुनो-
 हे सन्ध्यावन्दन!
 आपने हमारा बहुत कल्याण किया.
 अब हम आपको कल्याण का आशीर्वाद देते हैं.
 स्नान!
 तुमको नमस्कार है.
 हे देवताओं और पितरों! ;   अब हमसे तर्पण नहीं बनता है, माफ करो!
 तो भक्तलोग भी, योगी लोग भी और ज्ञानी लोग भी मानते हैं कि जब तक मनुष्य श्रवण, मनन, निदिध्यासन के प्रति ‘शिथिल-श्रद्धा’ है, तब तक वह कर्म-श्राद्ध होता है.
 कर्म-श्राद्ध शब्द वैसे श्रद्धावान् के अर्थ में ही है.
 जैसे प्रज्ञा के साथ अण् प्रत्यय हो जाने पर प्राज्ञ शब्द बनता है, वैसे ही श्रद्धा के साथ अण् हो जाने पर श्राद्ध शब्द बनता है.
 क्या वे कर्मपर श्रद्धालु हैं? ;   बोले कि नहीं, कर्म का श्राद्ध ही कर रहे हैं.
 जो सिद्धि चाहता है, उसे जन्म की ओर नहीं देखना चाहिए.
 पवित्रता की ओर देखना चाहे.
 उसे खूब प्रयत्न पूर्वक यत्न करना चाहिए, उसका सारा जन्म संसिद्ध हो जाता है.
 यहाँ संसिद्ध शब्द अंतःकरण शुद्ध के अर्थ में है.
 क्योंकि ‘ततो याति परां गतिम्’- अभी उसे परा गति तो मिली नहीं है.
 निस्संदेह परागति की अव्यवहित पूर्वावस्था का नाम संसिद्धि है ; यह बात गीता के तीसरे और अठारहवें अध्यायों में आयी है जैसे-
 सिद्धि शब्द का अर्थ अंतःकरण की शुद्धि है, वह चाहे एक जन्म में हो अथवा हजार जन्म में हो-
 जब तक हमारे अंतःकरण की शुद्धि नहीं होगी, हमारी चित्वृत्ति शुद्धाकार नहीं होगी, तब तक हम लगे रहेंगे, लगे रहेंगे और अपने रास्ते से कभी लौटेंगे नहीं!
 अन्यथा क्या होगा?
 यही होगा कि ‘मैं बौरी ढूँढ़न चली, रही किनारे बैठ.
 ’ इसलिए ऐसा मत करना.
 यह बिलकुल साक्षात् अपरोक्ष अनुभव है और ऐसा होता है.
 अब बताते हैं कि इस अध्याय में जिस योग का प्रतिपादन किया गया है, वह साम्ययोग है- ‘योऽयं योगस्त्वया प्रोक्तः साम्येन मधुसूदन.
 ’ अर्जुन ने भी समझ लिया कि यह योग एक-पक्षीय योग नही है, समाधि योग नहीं है; यह तो विक्षेप- समाधि दोनों में समत्व रूप योग है- ‘समत्वं योग उच्यते.
 ’ इस प्रकार अर्जुन ने भी समझ लिया और भगवान् ने भी कह दिया कि ‘सुखं वा यदि वा दुखं स योगी परमो मतः.
 ’ [1] भगवान् ने भी योग का उपसंहार साम्य में किया और अर्जुन ने भी योग का अर्थ साम्य में समझा.
 अब भगवान् क्या कहते हैं, यह देखो-)
 भगवान् कहते हैं कि यह योगी तपस्वी से भी अधिक है, शास्त्रज्ञानी से भी अधिक है, परोक्ष-ज्ञानी से भी अधिक है और कर्मों से भी अधिक है.
 इसलिए तुम योगी हो जाओ अर्जुन!
 इस पर मानों अर्जुन ने कहा कि हाँ बाबा, योगी हो जाते हैं, पर क्या यही अवधि है?
 और कुछ नहीं होना पड़ेगा?
 भगवान् बोले कि बस, यही तो हमारा मतभेद है.
 देखो, श्रीउड़िया बाबाजी महाराज से किसी ने पूछा था कि आप वेदान्ती लोग भक्ति को नहीं मानते हैं.
 बाबा बोले कि मानते क्यों नहीं हैं?
 तब आपका दूसरे भक्त मतवादियों से मतभेद क्या है?
 बाबा ने कहा कि मतभेद यही है कि भक्त को ही अवधि मानते हैं और कहते हैं कि इसके बाद और कुछ नहीं है.
 किन्तु हम मानते हैं कि नहीं, भक्ति के बाद भगवान् है और वह प्रत्यक्- चैतन्याभिन्न ब्रह्म ही है.
 इसलिए हम भी भक्ति को बहुत बड़ी मानते हैं.
 परंतु वहीं तक समाप्ति है- यह नहीं मानते हैं.
 उसके बाद प्रत्यक्-चैतन्याभिन्न ब्रह्म का बोध हो.
 इसी तरह भगवान् कहते हैं कि योगी सबसे बड़ा है- यह तो हम मानते हैं ; लेकिन योगी ही सबसे बड़ा है और उसके आगे कुछ नहीं- ऐसा नहीं है.
 उसके आगे भी कुछ है और वह यह है-
 अरे भाई, तुमने धर्म किया, योग किया, तुम निष्काम हुए, तुम्हारा अंतःकरण शुद्ध हुआ और तुम अपने स्वरूप में बैठ गये.
 लेकिन अभी द्रष्टा का पूर्णता के साथ अभेद नहीं हुआ.
 इसलिए आओ, वह पूर्णता क्या होती है, यह भगवान् से ही सुनो.
 ‘श्रद्धावान् भजते यो माम् ’- यदि कहो कि वह दिखता तो है नहीं, फिर उसका भजन कैसे करें?
 तो इसका उत्तर है कि यदि दिखता नहीं है तो श्रद्धा करो-
 बेटा, इसमें मोह मत करो इन वचनों पर ध्यान दो-
 जो चीज तुमने देखी नहीं है, उसके बारे में जरा हमारी बात मानो.
 श्रत् माने आस्तिकता अर्थात् जिसको तुम देख नहीं रहे हो, वह भी है.
 ‘श्रत् सत्यं तदस्यां धीयते इति श्रद्धा’ [5] .
 श्रीकृष्ण कहते हैं कि जो श्रद्धावान् मेरा अर्थात् भगवान् का भजन करता है, वह युक्तम हो जाता है.
 युक्त, युक्ततर और युक्ततम.
 जब युक्त में ‘तम’ प्रत्यय लग जाता है, तब वह युक्त को तीन पीढ़ी ऊपर कर देता है.
 एक पीढ़ी युक्त, दूसरी पीढ़ी युक्ततर और उसके भी ऊपर तीसरी पीढ़ी युक्तम्.
 अब आओ, भजन की बात यहाँ से प्रारम्भ करते हैं.
 यह अगले सातवें अध्याय का बीज है.
 बीज के बिना अंकुर कहाँ से होगा?
 इस प्रकार यह ‘आत्मसंयम-योग’ नामक छठवाँ अध्याय पूरा हुआ.
 अब आओ, सातवाँ अध्याय प्रारम्भ करते हैं.
 यह द्वितीय षट्क के रूप में है.
 श्रीशंकराचार्य ने तो षट्क का भेद नहीं किया, पर श्रीयामुनाचार्य के सम्प्रदाय में षट्क का भेद पहले से ही प्रसिद्ध है.
 श्रीयामुनाचार्यादि भी इसको मानते हैं ; श्रीनिम्बिकाचार्य के सम्प्रदाय में उसकी व्याख्या तो नहीं है किन्तु केशव कश्मीरी की व्याख्या में षट्क का भेद माना हुआ है.
 मधुसूदन सरस्वती ने कहा कि हम षट्क मानकर भी शंकराचार्य के अर्थ का निरूपण करते हैं, निष्काम कर्म और योग के द्वारा इसकी सिद्धि का वर्णन है और दूसरे षट्क में तत् पदार्थ की सिद्धि है तथा भक्ति के द्वारा भजनीय के स्वरूप का शोधन है.
 भक्ति दोहरा काम करती है.
 दोहरा काम क्या?
 एक तो अंतःकरण क वासनारहित बनाती है.
 भगवद्-वासना, शुभ वासना उदय करके अशुभ वासनाओं का निराकरण करती है और दूसरे, भजनीय के स्वरूप को उज्ज्वलतर करके चमचम चमका देती है.
 एक ओर अंतःकरण की शुद्धि करती है और दूसरी ओर पदार्थ का शोधन भी करती है.
 इसलिए भगवान् ने ‘अपृष्टमपि प्रोवाच’ बिना प्रश्न किये ही कहा.
 अर्जुन तो यह पूछता ही नहीं कि कृष्ण, किस भगवान् की भक्ति करनी चाहिए?
 इसलिए भगवान् ने कहा कि बाबा, मेरी भक्ति कर!
 यहाँ साफ-साफ है कि मेरी भक्ति कर!
 असल में नितान्त परोक्ष भगवान् के प्रति भक्ति-भाव होना अत्यन्त श्रद्धा का काम है.
 लेकिन यदि अवतार के रूप में, मूर्ति के रूप में भगवान् प्रत्यक्ष हों तो प्रत्यक्ष में परोक्ष भगवान का संयोग करके भक्ति बना दी जाती है.
 प्रत्यक्ष है शालग्राम की बटिया, उसमें परोक्ष हैं चतुर्भुज विष्णु और चतुर्भुज विष्णु में भी अंतर्यामी ईश्वरत्व!
 शालग्राम की बटिया में चार भुजाएं कहाँ हैं?
 मानना ही तो पड़ता है न! ;   और, चार भुजाधारी ही समग्र विश्व का अंतर्यामी है- यह कहाँ प्रकट है?
 यह भी तो मानना पड़ता है!
 लेकिन वही परोक्ष अंतर्यामी जब प्रत्यक्-चैतन्याभिन्न होगा तब अपरोक्ष हो जायेगा.
 इसलिए प्रत्यक्ष-अ-भगवान् में जो श्रद्धामूलक भगवद्-बुद्धि है, उसे उपासना कहते हैं.
 आप यह परिभाषा बना लो कि नर्मदेश्वर में, शालग्राम में, बढ़ई की गढ़ी हुई मूर्ति में, पति में, गुरु में- जो प्रत्यक्ष रूप से अनीश्वर है उसमें- परोक्ष ईश्वर की भावना को लाकर बैठाना, माने उसके निमित्त से अपने अंतःकरण को ईश्वराकार बनाना- इसका नाम होता है उपासना.
 और वह हो जाता है अपरोक्ष!
 कब?
 जब अंतःकरणावच्छिन्न चैतन्य और प्रत्यक्षविषयावच्छिन्न चैतन्य एक होता है.
 जब दिल में जो आत्मा है वही आत्मा उस दीखने वाले परमात्मा में भी दीखने लगता है, तब अपरोक्ष हो जाता है.
 ‘ श्रीभगवानुवाच ’ का अर्थ है कि यह भगवान् का वचन है.
 इसको किसी मामूली आदमी का वचन मत मानना, यह साक्षात् भगवान् का वचन है.
 धर्म में वचन पर ही श्रद्धा होती है.
 वचन परर श्रद्धा नहीं करोगे तो धर्म निष्पन्न नहीं होगा और वक्ता पर श्रद्धा नहीं होगी तो निष्पन्न नहीं होगा.
 वक्ता को जो वचन है और उस वचन का जो वास्तविक अरथ है, उस अर्थ का यदि साक्षात्कारर नहीं होगा, अनुभव नहीं होगा- तो ज्ञान नहीं होगा.
 वचन-प्रधान धर्म होता है, वक्तृ-प्रधान भक्ति होती है और अनुभव-प्रधान तत्व-बोध होता है-
 यदि अनुभव हो तो वक्ता चाहे ब्रह्म हो और वह अपने वचन में चाहे जितने वेद के मंत्रों की झड़ी लगा दे, अज्ञानावरण-भंग नहीं होगा.
 वाच्य के परमार्थ का साक्षात्कार ही तत्व-ज्ञान है; वचन में श्रद्धा ही धर्म का मूल है और वक्ता का बड़प्पन ही भक्ति का उद्गम है.
 इसलिए आओ देखो भगवान् के वचन को-
 हमारा जो सांख्य दर्शन है, उसमें दो सांख्यों का वर्णन आता है; एक नास्तिक सांख्य का, दूसरे आस्तिक सांख्य का.
 भागवत में कपिल का जो सांख्य है, वह आस्तविक सांख्य है और ईश्वर कृष्ण का जो सांख्य है, वह अनीश्वरवादी सांख्य है.
 श्रुति में सामान्य की प्रशंसा है, कपिल व्यक्ति की प्रशंसा नहीं है; क्योंकि कपिल के बाद वेद नहीं बना, वेद तो कपिल के पैदा होने के पहले से है.
 उसमें मनु का भी नाम है- लेकिन वह भी व्यक्ति का नाम नहीं है.
 इसलिए यह मत समझना कि उसमें उल्लिखित व्यक्ति पैदा हो चुके थे और उसके बाद वेद बना.
 नहीं वेद में जो नाम था, वही नाम किसी ने अपने बेटे को रख लिया.
 अब आओ, उपर्युक्त श्लोक के अर्थ पर विचार करें.
 ‘पार्थ’ में जो प है, उसका अर्थ परमार्थ और वही है अर्थ जिसका वह पार्थ अर्थात् परमेश्वर.
 ‘पा रक्षणे, पाति सर्व जगत् इति पः परमात्मा.
 स एव अर्थो यस्य असौ पार्थः तत् सविंद्धौ.
 ’ हे पार्थ- परमेश्वर को प्राप्त करने से इसको पार्थ कहते हैं.
 अब तुम्हें एक युक्त बताते हैं.
 ‘कश्चिद् राजाश्रयो भवति किन्तु तस्य आसक्तिः भार्यासु भवति.
 ’ एक राजाश्रित व्यक्ति राजा का आश्रय तो लेता है कि लेकिन आसक्ति अपनी पत्नी से, पुत्र से करता है.
 यह भक्ति के मार्ग में नहीं चल सकता कि आश्रय लोकिसी का और प्रेम करो किसी अन्य से!
 इसलिए ‘मय्यासक्तमनाः पार्थ’ जैसे पत्नी-पुत्र से प्रेम करते हो, वैसे ही मुझसे प्रेम करो और आश्रय भी हमारा ही रखो.
 एक जगह आश्रय और दूसरी जगह आसक्ति- इस प्रकार आश्रय और आसक्ति का भेद यदि बना रहेगा तो भक्ति नहीं होगी.
 ‘ अंसशयं समग्रं मां यथा ज्ञास्यसि तच्छृणु ’- निस्संदेह सांख्य की तरह विविक्त रूप से आत्मा का ज्ञान इसमें कहीं नहीं होगा.
 यह प्रकृति प्राकृत है और मैं असंग हूँ.
 इसमें परमेश्वर का ज्ञान कैसे होगा?
 ऐसे होगा कि ‘समग्रम्’.
 इसमें प्रकृति-प्राकृत भी परमेश्वर का स्वरूप है- ऐसा ज्ञान होगा.
 ‘समग्रं यथा स्यात् तथा.
 ’ मेरे जैसा ज्ञान होगा, सुन लो!
 अब तो भगवान् सुनाते हैं.
 क्योंकि ‘अनापृष्टमपि ब्रूहि दीनवत्सल’- जो दीनवत्सल गुरु होते हैं, वे बिना पूछे ही बता देते हैं.
 तुम्हीं बताओ कि यदि कोई अन्धा रास्ता भटक गया हो तो तुम बिना पूछे ही रास्ता बताओगे.
 यही बात यहाँ भगवान् के संबंध में है.
 अब आगे देखो-
 यदि नदी के किनारे पर नाव लगी हो तो उससे क्या होता है?
 पारर जाने के लिए नाव चलाने की क्रिया भी तो आनी चाहिए.
 ज्ञान तो सबको होता है.
 क्या पशु-पक्षियों को ज्ञान नहीं होता?
 अवश्य होता है.
 दुर्गापाठ में आता है-
 पर ज्ञान का भी विज्ञान होना चाहिए.
 ज्ञान में एक ऐसा विशेष आ जा जाना चाहिए कि वह अज्ञान की निवृत्ति में समर्थ हो जाये.
 मैं पुराने जमाने की बात सुनाता हूँ.
 काशी में- एकादशी कल है कि आज है- इस पर पंडितों में शास्त्रार्थ हो जाता था.
 किसी ने दस पंडितों को बुलाकर पाँच-पाँच रुपये दिये और उनसे हस्ताक्षर करवा लिया कि कल एकादशी है.
 इसी तरह अन्य मुहूर्तों के संबंध में भी निर्णय हो जाता था.
 आपलोग बुरा मत मानना.
 मैं पंडितों पर आक्षेप करने के लिए यह नहीं कहता हूँ.
 ईश्वर की कृपा से हमारा नाम भी पंडितों में ही है.
 हमारे बाप पंडित, दादा पंडित.
 भैरवदत्तजी महाराज तो हमारे दादा के दादा थे.
 उन्होंने इतिहास के बड़े-बड़े ग्रंथ लिखकर रखे हैं.
 संवत् सोलह सौ तेईस में हाथ की लिखी हुई श्रीधरी टीका सहित श्रीमद्भागवत हमारे घर में है; महाभाष्य हमारे घर में है.
 मतलब यह कि पंडितों में हम भी हैं.
 परंतु पाँच-पाँच रुपये के लिए धर्मशास्त्र की व्यवस्था को बदल देना दूसरी बात है.
 ऐसे पंडितों को धर्मशास्त्र का ज्ञान तो है, पर विज्ञान का ज्ञान नहीं है.
 जो ज्ञान जीवन में उतर आये, वह ज्ञान हो जाता है.
 जीवन की निर्माण-कला का नाम विज्ञान है.
 केवल बौद्धिक ज्ञान, शास्त्रीय ज्ञान, विज्ञान नहीं है.
 इसलिए श्रीकृष्ण कहते हैं कि ‘ज्ञानं तेऽहं सविज्ञानमिदं वक्ष्याम्यशेषतः.
 ’ अर्जुन , मैं तुम्हारे सामने पूरे ज्ञान का वर्णन करता हूँ ; यहाँ व्याकरण का पंडित ‘वक्ष्यामि’ का अर्थ यह तो करेगा ही, कि मैं बोल रहा हूँ, तुम्हें बताऊँगा.
 इसका अर्थ यह भी होता है कि मैं सिर पर टोकरी में रखकर, ढोकर तुम्हारे पास ज्ञान-विज्ञान पहुँचा रहा हूँ, क्योंकि बेटा, यह तुम्हारे काबू का नहीं है.
 अब बताते हैं कि इस ज्ञान का लक्षण क्या है?
 वह ज्ञान अधूरा है जिसे जानने के बाद कुछ और जानना बाकी रह जाता है.
 अरे, पूरा ज्ञान तो वह होता है, जिसको जानने के बाद और कुछ जानना बाकी न रहे-
 एक विज्ञान ऐसा है जिससे सर्वविज्ञान हो जाता है.
 वही ज्ञान मैं तुमको बता रहा हूँ- यस्मिन् विज्ञाते सर्वं विज्ञातं भवति.
 यहाँ विज्ञान शब्द ही मुख्य है.
 यह विज्ञान जरा दुर्लभ है.
 कोई-कोई ऐसे होते हैं जो दुर्लभ का नाम सुनकर भड़क जाते हैं और यह कहकर कि वह बड़ा कठिन है- उस रास्ते में चलते ही नहीं है.
 लेकिन कोई-कोई कहते हैं कि कठिन है, तब तो हम जरूर जायेंगे.
 हम हम इस कठिन रास्ते को पार नहीं करेंगे तो और कौन करेगा?
 कोई-कोई ऐसे भी होते हैं, जो सरल कहने पर उसकी ओर प्रवृत्त हो जाते हैं.
 तो भगवान् ऐसे हैं, कहीं कठिन कहते हैं तो कहीं सरल कहते हैं.
 तात्पर्य यही होता है कि जिनकी सरल में रुचि हो, वे सरल समझकर चलें और जिनकी कठिन में रुचि हो, वे कठिन समझकर चलें.
 पर चलें जरूर.
 अभिमंत्रण, आमंत्रण सबके लिए है.
 भगवन्नामकौमुदी में इस प्रकार से दोनों प्रकारर के वचनों का समन्वय किया हुआ है.
 रुचि-भेद से अधिकारी दो प्रकार के होते हैं और दोनों प्रकार के अधिकारियों को इसमें खींचना है.
 ये जो लाखों-करोड़ों मनुष्य हैं, ये करते क्या हैं?
 बस, जहाँ देखो, वहाँ रिश्ता बनाना इनका काम है.
 पाणिनीय व्याकरण की दृष्टि से तो मनु का जो अपत्य है, उसको मनुष्य बोलते हैं, किन्तु नैरुक्त व्याकरण की दृष्टि से ‘मनसा सीव्यति मनुष्यः’- जो मन से दूसरे के साथ रिश्ता बना ले, वह मनुष्य है.
 यह महारी मैया, ये हमारे बाबा.
 पशु ऐसे रिश्ते नहीं बनाते हैं.
 वे थोड़े दिनों तक साथ रहते हैं, फिर छोड़ देते हैं.
 यह आदमी है जो सुई धागा लेकर अपने को दूसरे के साथ ऐसा सीता है कि स्वयं फट जाये, लेकिन सीयन न टूटे.
 यह बंधन का प्रेमी है.
 वह तो कोई-कोई बुद्धिमान होते हैं जो बखिया ही उधेड़करर रख देते हैं.
 यहाँ हम बखिया ही उधेड़ रहे हैं भला!
 जो लाखों-करोड़ों आदमी होते हैं, उनमें से एकाध ही अंतःकरण की शुद्धि के लिए प्रयास करते हैं और जो सहस्रों प्रयत्न करते हैं, उनमें से कोई एक ही सिद्ध होता है.
 सिद्धों के भी अंतःकरण तो शुद्ध हो जाते हैं परंतु अंतःकरण शुद्ध होने मात्र से सब ज्ञाता नहीं हो जाते हैं.
 ‘कश्चिन्मां वेत्ति तत्वतः ’ शुद्धान्तःकरण होकर जो गुरूपसत्ति करते हैं, वही तत्वज्ञ होते हैं.
 यदि कहो कि हम अपने मन से कौड़ी लेकर आये हैं महाराज?
 कहाँ से लेकर आये हो भाई?
 सातवें आसमान से कौड़ी लेकर उतरे हैं.
 अरे भाई, कौड़ी लेकर तो जरूर उतरे हो, परंतु उसके साथ अहंकार की पोटली बाँधकर भी उतरे हो.
 इसलिए तुम्हारा यह मानना ठीक नहीं है कि तुम्हारी बुद्धि से, तुम्हारे ज्ञान से, तुम्हारी सूझ से तुम्हें बिना गुरु के ही ज्ञान मिल गया.
 उसके लिए तो तुम्हें गुरु के शरण में जाना ही पड़ेगा-
 देखो, यह वेद पढ़ाने वाले- गुरु का वर्णन नहीं है.
 यह तो ब्रह्म-विज्ञान बताने वाले गुरु का वर्णन है.
 यह गुरु-शरणागति स्वाध्यायार्थ नहीं है, ब्रह्मविज्ञानार्थ है.
 यह अद्वितीय शरणागति है.
 ‘कश्चिन मां वेत्ति तत्वतः ’- कोई ईश्वर का नाम जानते हैं कोई ईश्वर का आकार जानते हैं, कोई परोक्षतः ईश्वर को जानते हैं, परंतु तत्वतः कोई-कोई ही जानते हैं.
 तत्वतः का अर्थ अनारोपित-नाम-रूपाकारम्- जिसमें नामरूप-आकार का आरोप न हो.
 तत्व उसे कहते हैं जिसमें किसी प्रकार का आरोप न हो.
 जिसमें कर्म नहीं, नाम नहीं, रूप नहीं- ऐसे शुद्ध तत्व को कोई-कोई ही जानते हैं- ‘कश्चित् मां वेत्ति’.
 अच्छा; अब आपको सांख्यकी रीति से समझाते हैं.
 अरे, कपिल सांख्य तो पहले से ही, अब उसे समझाने की क्या जरूरत?
 अर्जुन ने कहा कि हमने भी द्विजाति होने के कारण पहले सांगोपांग वेद का अध्ययन किया है, षडंग सहित वेद का अध्ययन किया है.
 हम भी जानते हैं कि कपिल सांख्य में क्या है.
 अब तुम हमें क्या समझाने चले हो?
 सचमुच अर्जुन वेद का अध्ययन नहीं किया होता तो द्विजाति ही नहीं होता.
 युद्धिष्ठिर ने, अर्जुन ने, भीमसेन ने, नकुलने, सहदेव ने- सबने षडंग वेद का अध्ययन किया था.
 वे अध्यापन नहीं करते थे, पर अध्ययन किया था उन्होंने.
 इसलिए अर्जुन ने कहा कि कापिल सांख्य तो हमने पहले से पढ़ रक्खा है.
 इस पर मानों भगवान् ने कहा कि हाँ, पढ़ा है भाई, लेकिन जरा हमसे भी सुन लो.
 हम वही नहीं सुना रहे हैं, उसमें थोड़ा संशोधन करके सुना रहे हैं.
 देखो, कापिल सांख्य क्या है?
 प्रकृति आठ प्रकार से फूट गयी अर्थात् गन्धतन्मात्रा, रसतन्मात्रा, रूपतन्मात्रा, स्पर्शतन्मात्रा, शब्दतन्मात्रा, मन, बुद्धि, अहंकार और महतत्व- दन आठों रूपों में प्रकृति फूट गयी.
 ‘भिन्ना’ माने जब घड़ा फूटा, बीज फूटा, तब आठ रूप उसके हो गये.
 इससे सांख्य से विलक्षणता क्या है- आप इस पर ध्यान दो.
 आप बताओ, सांख्य में प्रकृति किसकी है?
 सांख्य दर्शन में प्रकृति का कोई मालिक नहीं है.
 किन्तु यहाँ भगवान् बता रहे हैं- ‘इतीयं मे भिन्ना प्रकृतिरष्टधा.
 ’ इस प्रकृति का मालिक मैं हूँ, यह प्रकृति मेरी है.
 यह विकृत प्रकृति, यह व्यक्त प्रकृति, यह कार्य प्रकृति मेरी है.
 अब दूसरी प्रकृति सुनो.
 यदि कहो कि वह तो अव्यक्त है, कारणरूप है, तो ठीक है.
 कारण रूप अवश्य है, परंतु वहाँ क्षेत्रज्ञ और प्रकृति का जो अभेद है, अविवेक है- वही उसका स्वरूप है.
 याद कर लो इसको-
 यदि तुम्हें प्रकृति की इस क्षेत्रज्ञरूपता में कोई संदेह हो तो- ‘जीवभूतां महाबाहो ययेदं धार्यते जगत्’- इस पर ध्यान दो ; अष्टधा भिन्ना प्रकृति अपरा है.
 एक परा प्रकृति भी है.
 वह परा प्रकृति क्या?
 वह क्षेत्रज्ञ के साथ अविभक्त है, अविविक्त है.
 वहाँ क्षेत्रज्ञ और परा प्रकृति का भेद नहीं है; अज्ञान बना हुआ है- वह क्षेत्रज्ञ प्रकृति है.
 सांख्य तत्व के चार प्रकार स्वीकार करते हैं.
 एक तत्व केवल कार्य ही है- जैसे पंचमहाभूत.
 दूसरा तत्व केवल कारण ही है- जैसे प्रकृति.
 तीसरा तत्व कार्य और कारण दोनों ही है जो प्रकृति और पंचभूत के बीच में है- जैसे चौथा तत्व वह है जो कार्य भी नहीं है और कारण भी नहीं है.
 वह है, असंग पुरुष.
 अब देखो, यहाँ क्या विशेषता बतायी है?
 यहाँ असंग पुरुष और कारण प्रकृति दोनों को एक में मिला दिया है.
 उसका नाम प्रकृति भी रख दिया और जीव भी रख दिया.
 अच्छा, उसका मालिक कौन है?
 भगवान् कहते हैं कि उसका भी मैं मालिक हूँ- ‘प्रकृतिं विद्धि मे पराम्.
 ’ अपरा प्रकृति का मालिक भी मैं और परा प्रकृति का मालिक भी मैं.
 परा प्रकृति में प्रकृतित्व केवल इतना ही है कि प्रकृति से वहाँ आत्मा का विवेक नहीं किया गया है.
 यह क्षेत्रज्ञ है- ‘क्षरश्चाक्षर एव च’.
 गीता का यह ज्ञान तुम्हें कापिल सांख्य से ही मिलेगा.
 यही क्षेत्रज्ञाभिन्न प्रकृति और प्रकृत्यभिन्न क्षेत्रज्ञ, मायोपाधिक चैतन्य है, माया- विशिष्ट चैतन्य है.
 यहाँ एकदम मामला ही बदल गया!
 सांख्य की जगह वेदान्त आ गया.
 सर्वशरीर में क्षेत्रज्ञभास होता है और प्रकृति सबके शरीर में आकार धारण करती है.
 यह क्षेत्रज्ञ-विनिर्मुक्त प्रकृति नहीं है.
 आपने सुना होगा कि जब शंकरजी का ब्याह हो रहा था तब पुरोहित ने पूछा कि शंकरजी, आपके बाप का नाम क्या है?
 बोले कि ब्रह्माजी.
 फिर पूछा कि ब्रह्माजी के बाप का क्या नाम है?
 बोले कि विष्णुजी.
 ठीक है लेकिन मुझे तो तीन पीढ़ी का ज्ञान चाहिए, इसलिए बताइये कि विष्णुजी के बाप का नाम क्या है?
 शंकरजी बोले कि भाई क्यों पूछते हो?
 विष्णु का बाप मैं ही हूँ.
 तो अपरा प्रकृति क्षेत्रज्ञ प्रकृति से भिन्न हो गयी है और परा प्रकृति क्षेत्रज्ञ से भिन्न नहीं हुई है.
 वहाँ तो बीज और परा प्रकृति क्षेत्रज्ञ से भिन्न नहीं हुई है.
 वहाँ तो बीज और क्षेत्रज्ञ दोनों एक हो गये हैं.
 उसी से सारी सृष्टि बनी है.
 तब महाराज, आप क्या है?
 बोले कि-
 ‘ कृत्स्नस्य जगतः’ माने ‘स-क्षेत्रज्ञस्य जगतः.
 पराप्रकृतिविशिष्ट क्षेत्रज्ञस्य’.
 क्योंकि उपाधि से ही तो क्षेत्रज्ञ में भेद है, इसलिए जितने जीव हैं, और जितनी मूल प्रकृति है और जितनी अपरा प्रकृति, सब ‘कृत्स्नस्य जगतः प्रभवः प्रलयस्तथा’- इसके अंतर्गत आ गये.
 भगवान् कहते हैं कि मैं पुरुषोत्तम ब्रह्म ही ‘कृत्स्नस्य जगत्’ हूँ.
 यह जो कुछ चलने फिरने वाला चराचर जगत् है, उसका प्रभव मैं ही हूँ.
 अब देखो, यहाँ ‘जन्माद्यस्य यतः’ लग गया कि नहीं?
 ‘यतो वा इमानि भूतानि जायन्ते.
 येन जातानि जीवन्ति.
 यत्प्रयन्ति अभिसंविशन्ति तद् ब्रह्म तद् विजिज्ञासत्व.
 ’ यहाँ जो ‘प्रभवः’ है- उसका अर्थ है ‘यतो वा इमानि भूतानि जायन्ते’, और जो ‘प्रलयः’ है- उसका अर्थ है ‘यत्प्रयन्ति अभिसंविशन्ति ; ’ ‘प्रभवति अस्मात् इति प्रभवः ; प्रलीयन्ते अस्मिन् इति प्रलयः ; ’ लेकिन दोनों क्यों कहा?
 एक ही कहने से काम नहीं चल जाता?
 नहीं, इसलिए दोनों कहा कि ‘प्रभवः’ निमित्त कारण को सूचित करता है और ‘प्रलयः’ उपादान कारण को सूचित करता है.
 कार्य का प्रलय होता है उपादान कारण में और कार्य का उत्पादक होता है निमित्त कारण.
 इसलिए भगवान् ही अभिन्ननिमित्तोपादान कारण हैं- यह बात इसमें- से निकल आयी.
 देखो, मैं यहाँ गीता का म ल ही आपको सुना रहा हूँ.
 अकल बिगाड़ने के लिए जो बहुत सारी टीका-टिप्पणी होती है, वह नहीं सुना रहा हूँ.
 चुनार के आगे दुर्गाखोह स्थान में एक महात्मा रहते थे और एकलिंग स्वामी उनका नाम था.
 उन्होंने मुझे गीता की दो टीकाएँ दी थीं; एक का नाम था स्वयंविमर्श और दूसरी का नाम था स्वयं-प्रकाश.
 उन दिनों मेरी उम्र सत्रह-अट्ठारह वर्ष से ज्यादा नहीं थी, लेकिन ईश्वर की कृपा से मैं उन टीकाओं को पढ़ सकता था.
 यहाँ मैं जो सुना रहा हूँ, वह उसमें नहीं लिखा हुआ है; उसमें तो वह युक्ति लिखी हुई है कि गीता का अर्थ कैसे करना चाहिए, गीता की संगति कैसे लगानी चाहिए.
 बिना किसी टीका-टिप्पणी का आश्रय लिए, मूल श्लोकों से ही गीता का अर्थ निकालने की युक्ति क्या है?
 तो उसी के अनुसार ‘प्रभवः प्रलयस्तथा’- इसका अर्थ देखो.
 ‘प्रभवः’ का अर्थ है- ‘प्रभवति अस्मात् निमित्तात्.
 वृक्षात् पत्रम् प्रभवति.
 हिमवतो गंगा प्रभवति.
 ’ यहाँ निमित्त कारण हो गया न!
 लेकिन ‘वृक्षात् पत्रं पतित’- यहाँ अलग हो गया, क्योंकि वृक्ष उपादान कारण नहीं है पत्तों का, पंचभूत उपादान कारण हैं.
 हिमवान् गंगा का उपादान कारण नहीं है, निमित्त कारण है लेकिन ‘प्रलीयते अस्मिन् इति प्रलयः’.
 जो प्रलय होता है, वह क्या होता है?
 घड़ा फूटकर कहाँ जाता है?
 मिट्टी में, अपने उपादान कारण में चला जाता है.
 अब भगवान् यह कहते हैं कि मैं कौन हूँ.
 मैं अभिन्न निमित्तोपादान कारण हूँ कृत्स्न जगत् का, अर्थात्, परा-अपरा प्रकृति का; परा प्रकृति क्षेत्रज्ञ, क्षेत्रविशिष्ट चेतन और अपरा प्रकृति यह भूमि, जलादि रूप, तन्मात्रा माने भूत सूक्ष्म.
 यहाँ ‘ भूमिरापोऽनलोवायुः ’ का अर्थ भूत सूक्ष्म है.
 इसका मैं अभिन्ननिमित्तोपादान कारण हूँ.
 अच्छा, महाराज, ठीक है ; मान लिया कि आप अभिन्न-निमित्तोपादान कारण हैं.
 लेकिन आप कारण हैं और जगत् कार्य है- यह भेद तो रहेगा न?
 बोले-
 अरे धनञ्जय, ‘ मत्तः परतरं अन्यत् किञ्चित् नास्ति.
 ’ ‘नान्यत् किञ्चिन् मिषतं’- यह श्रुति है.
 हिलती हुई, पलक झपकाती हुई कोई भी दूसरी चीज नहीं है.
 मिषत् माने ‘स्पन्दमान निमेषोन्मेषशाली’ कोई भी दूसरा पदार्थ नहीं है.
 ‘परतरं’ का अर्थ है कि ‘परात् परं परतरम्.
 ‘प्रतीयमानपि अनिर्वचनीयं परतरम्.
 ‘ सूत्रे मणिगणा इव ’ का अर्थ है कि जैसे सूत्र में मणिगण- वैसे सूत्रात्मा में विश्वगत पदार्थ.
 ‘यथा सूत्रे सूत्रात्मनि स्वप्नाभिमानिनि मणिगणाः विभिन्नाः पदार्था दृष्टिगोचरा भवन्ति.
 ’ सूक्ष्म शरीर विशिष्ट तन्मय.
 जैसे केवल कल्पनात्मक भिन्न-भिन्न पदार्थ दिखायी पड़ते हैं ; , वैसे ही ये सब के सब मुझमें दिखायी पड़ रहे हैं.
 आपने कभी सपने में हीरा देखा है?
 सपने में एक हजार हीरे दीख रहे हैं.
 वह सूत्रात्मा में सूत्रात्मा से पृथक् हैं क्या?
 वह तो सूत्र ही हैं सब के सब.
 आपने तिब्बतियों की माला देखी है?
 सिक्खों की माला देखी है?
 जैसे सोने का मन का, ऊन का धागा और ऊन का मन का, सूत का धागा और सूत का मन का- वैसे ही ‘सूत्रे मणिगण इव ; ’ ;   ‘ प्रोतम् ’ कहकर भगवान् ने और आश्चर्य कर दिया.
 प्रोत का अर्थ होता है ओत-प्रोत.
 जैसे कपड़े में ताना और बाना दोनों सूत्र हैं और आपस में ओत-प्रोत हैं, वैसे ही ओत-प्रोत माने ताना-बाना, दोनों सूत हैं.
 इसी तरह परमात्मा में जो विश्वसृष्टि दिख रही है, यह केवल सूत्र-विन्यासरूप ही है.
 विन्यास-विशेष से ही इसमें स्त्री का, पुरुष का, कुमार का, कुमारी का, चेतना का भेद मालूम पड़ता है.
 वह विन्यास-विशेष का ही भेद है, वस्तु-विशेष का भेद नही है.
 विन्यास-विशेष के भेद का मतलब क्या होता है?
 पहले तो हमने औरतों की ऐसी साड़ी देखी है जिसके किनारे पर ऐसे ढंग से सूत बिठाये होते थे कि मोर नाच रहा है- ऐसा मालूम पड़ता है.
 वह मोर नहीं होता, सूत ही होता है.
 मैंने अहमदाबाद के साबरमती आश्रम में देखा कि कपड़े का एक ऐसा चित्र रखा है, जिस पर कोई रंग नहीं है और केवल सूत को ऐसे ढंग से बुन दिया गया है कि उसमें गांधीजी हाथ में डंडा लिये नमक बनाने के लिए डांडी यात्रा कर रहे दिखायी देते हैं.
 है तो वह कपड़ा, पर सूत्र-विन्यास के कारण उसमें मालूम पड़ते हैं हाथ में डंडा लिए हुए गांधीजी.
 क्या उसमें गांधीजी हैं?
 डंडा है?
 उनका चलना-फिरना है?
 नहीं, वह तो सूत ही है.
 इसलिए प्रोत का अर्थ यह है कि जो कुछ भी ताना-बाना है, सब भगवान् है.
 ‘चरं चाचरमेव च’- चर भी भगवान् है, अचर भी भगवान् है.
 यह है अर्थ इसका.
 ‘सूत्रे मणिगण इव ’ के लिए पंद्रह दृष्टान्त दिए गये हैं, इसलिए कि गाँव के लोग भी समझ जायें.
 अर्जुन के लिए तो दृष्टान्तों की बहुत जरुरत नहीं थी.
 होगी, अर्जुन के भीतर भी कुछ न कुछ जरूरत होगी!
 यह जो पानी दिखता है, यह रस तन्मात्र का ही विलास है, रस तन्मात्र ही जल में ओतप्रोत है.
 जल का उपादान रस तन्मात्र है, जल का स्थितिस्थापक रस-तन्मात्र है, जल का प्रलयस्थान रस-तन्मात्र है.
 रस-मात्र में ही जल ओतप्रोत है.
 भगवान् कहते हैं कि जल में रस ओतप्रोत है, रस से भिन्न जल की सत्ता नहीं है.
 इसलिए जैसे जल में अभिन्न निमित्तोपादान कारण से रस है, वैसे ही समग्र सृष्टि में मैं ही हूँ.
 ‘प्रभास्मि शशिसूर्ययोः ’- चंद्रमा और सूर्य में प्रभाव के सिवाय क्या है?
 ओंकार न हो तो वेद का वेद का वेदत्त ही सिद्ध न हो.
 अकार-उकार-मकार- इसका अर्थ है कि विश्व-तैजस-प्राज्ञ ही पहले संसार था.
 विश्व-तैजस-प्राज्ञ में सन्तत और ‘तदासीत्’ के रूप में, अमात्र के रूप में परमात्मा का निरूपण होता है.
 ऊँकार का वाच्यार्थ परमात्मा नहीं है, ऊँकार का लक्ष्यार्थ परमात्मा है.
 ‘शब्दः खे पौरुषं नृषु’- आकाश में शब्द तन्मात्रा है.
 शब्द तन्मात्रा के बिना आकाश क्या है?
 मनुष्य में यदि पौरुष न हो तो मनुष्यत्व क्या?
 यदि पुण्यगन्ध न हो तो पृथ्वी क्या?
 तेज न हो तो अग्नि क्या?
 तेज न हो तो तेजस्वी क्या? ;   बल न हो तो बलवान् क्या?
 बल भी वह, जो सच्चा बल हो- वह बल, जिसका उपयोग काम-भोग में नहीं किया जाता.
 राग की परिपुष्टि के लिए, पक्षपात करने के लिए, भाई-भतीजों के काम आने वाला जो बल है- राग है, वह नहीं.
 काम और राग से विवर्जित बलवान् में जो बल है, वह परमात्मा है.
 वैसे काम भी राग ही है, पर कब?
 जब धर्मादि में रुचि हो, जो काम-मर्यादा तो तोड़ता है वह तो वासना के वशवर्ती व्यक्ति-विशेष में रहने वाला हो गया.
 जो काम सृष्टि के प्रारम्भ में था वह तो धर्म के विरुद्ध चलता ही नहीं था.
 शुद्ध काम ही परमात्मा है.
 अरे भाई और कहाँ तक सुनायें इस प्रसंग में आपको.
 तो आगे बढ़ो!
 भगवान् कहते हैं कि सबको सत्ता-स्फूर्ति मुझसे मिलती है.
 सत्व, रज, तम- सबकी सत्ता- स्फूर्ति मैं हूँ- ‘ये मयि ’- उनका आधार मैं हूँ.
 अच्छा; भगवान् के इस कथन में से क्या निकला?
 यह अर्थ निकला कि जब भगवान् ‘अस्मद्’ शब्द का प्रयोग करते हैं, ‘मत्त एवेति’ कहते हैं, तब उससे चेतनत्व तो स्वयं प्राप्त हो गया! ;   क्योंकि ‘अस्मद्’ शब्द सर्वथा चेतनगामी ही होता है ; चेतन-पर्यवसान अस्मद् शब्द है ; यह अस्मद् क्या है, इसका मूल ही बता देता है: जब ‘अस्मि’ और ‘अस्ति’ इन दोनों को एक में मिलाते हैं तब उसका स्वरूप क्या होता है- यह देखो.
 जो अस्मि-अस्मि-अस्मि दिल में बैठकर बोलता है, वह अस्मीयान पदार्थ है और उसका नाम है अस्मत्.
 वह जो चेतन पर्यवासन है ही.
 अहं, माम्, मह्यम्, मत्, मम्, मयि- सबमें चेतन का, स्व-पदार्थ का ही बोध होगा.
 इसके विपरीत जब ‘नत्वहम् तेषु ते मयि’ बोल दिया तब उसका अर्थ हुआ कि मेरे आधार वे नहीं है, मैं शरीर में बैठकर नहीं बोलता, मैं मिट्टी-पानी, आग में बैठकर नहीं बोलता और मैं देश-काल में बैठ कर नहीं बोलता.
 देश-काल-द्रव्य, पञ्चभूत- सब मुझमें हैं.
 मेरा आधार कोई नहीं है, मैं सबका आधार हूँ.
 इसका अर्थ है कि मैं हूँ अधिष्ठान चेतन और मुझमें है सब अध्यस्त दृश्य.
 सात्विक, राजस, तामस-सारे-के-सारे जो बन्ध हैं, वे सब मुझमें हैं.
 तो, मैंने यह थोड़ी बात आपको इसलिए सुना दी कि आप कहानी की तरह गीता को न पढ़ें.
 यह गीता भगवान् का वचन है और वे अपने परम मित्र अर्जुन से कह रहे हैं.
 इसलिए गीता पर बड़े-बड़े आचार्यों ने टीकाएँ लिखी हैं, यहाँ तक कि शंकराचार्य के पूर्व भी गीता पर व्याख्याएँ थीं.
 उन्होंने लिखा है कि लोगों ने गीता के अर्थ को बिगाड़ दिया है, अतः विचार द्वारा द्वारा उसका निर्णय करने के लिए मैं यह भाष्य लिख रहा हूँ.
 इसलिए इसे बच्चों का खेल समझकर नहीं पढ़ना चाहिए.
 जब आप इसकी गंभीरता में उतरोगे तो देखोगे कि इसमें हीरे-ही-हीरे हैं.
 कई लोग ऐसे हैं जो भगवान् के वचन ‘ मय्यासक्त-मदाश्रयाः’ का अरथ अपने ढंग से करने लगते हैं.
 एक दिन एक भक्तराज से भेंट हो गयी.
 उन्होंने कहा कि जगत् का अभिन्न-निमित्तोपादान कारण तो ईश्वर है- यह तो हम भी मानते हैं.
 हाँ, मानते तो हो, पर एक बाच बताओ कि तुम्हारा ईश्वर चेतन है कि जड़ है?
 चेतन है.
 भला ईश्वर को कौन जड़ कहेगा.
 तब जब वह जगत् रूप से बनता है तो पूरा-का-पूरा जगत् बन जाता है कि आधा ही बनता है?
 यदि पूरा जगत् बन गया तो पूरा ही जड़ हो गया, तब उसमें चेतनता कहाँ रही?
 और आधा बना, आधा नहीं बना तो दो हिस्सों में बँट गया.
 चेतन में परिणाम कैसे हुआ, यह तो बताओ?
 वह अपने परिणाम का साक्षी रहा तो परिणाम से अलग रहा!
 अंत में यही मानना पड़ता है कि चेतन में परिणाम हुआ नहीं, परिणाम भासता है.
 यही उसका अर्थ होता है.
 जो चेतन को जगत् का कारण मानेगा, उसे अगत्या विवर्त स्वीकार करना पड़ेगा.
 और कोई मार्ग उसके लिए है नहीं.
 ‘ त्रिभिर्गुणमयैर्भावैः ’- त्रिगुण माने भेद-भ्रान्ति.
 इसी भेद भ्रान्ति से सारा जगत् मोहित हो गया है और यह नहीं जानता कि ये जो परिवर्तनशील भाव हैं, इनसे परे मैं अव्यय हूँ.
 गुणों में व्यय होता है, उपचयापचय होता है, ये इकट्ठे होते हैं और क्षीण होते हैं.
 ये लीन होते हैं और उदित होते हैं और मैं ज्यों का त्यों अव्यय अविनाशी हूँ. भेद-भ्रान्ति में पड़कर लो इस बात को नहीं समझते हैं.
 तब यह क्या है?
 ‘ दैवी ह्येषा गुणमयी मम माया दुरत्यया ’- यह माया भी मेरी ही है.
 इस माया का मालिक मैं हूँ, परंतु इसको पार करना बड़ा मुश्किल है.
 एक बात तो यह है कि यह दैवी है, चमकती है और इसके चमकने के चक्कर में लोग आ जाते हैं.
 एक सज्जन विलायत में यात्रा कर रहे थे.
 उन्हें एक स्त्री बहुत पसंद आ गयी.
 वे गये होटल में, भोजन करने बैठे तो स्त्री उनके भाव को समझ गयी.
 उन्होंने कहा कि मैडम, तुम्हारे बाल बहुत सुंदर हैं.
 वह बोली कि हाँ, सुंदर तो हैं, यह कहकर उसने कृत्रिम बाल अपने सिर पर से उतारकर मेज पर उनके सामने रख दिये.
 फिर उन्होंने कहा कि तुम्हारे दाँत बड़े सुंदर हैं तो उसने बनावटी दाँतों का सैट भी निकाल कर मेज पर रख दिया.
 इस पर वे सज्जन लज्जित हो गये.
 इसी तरह ‘ दैवीह्येषा गुणमयी ’- यह सृष्टि चमकती है, फँसाने वाली है.
 लेकिन एक कवि ने चुनौती देते हुए कहा है-
 माया बड़ी गुणवती होकर आती है.
 जो लोग कहते हैं कि हमारे अंदर यह गुण है, वह गुण है, उनको यह कहती है कि आओ, तुम्हें सुला दें ; निद्रा लेकर आयी हूँ तुम्हारे लिए.
 अरे, यह काम करने में क्या रखा है, छोड़ो इसको!
 फिर लालच देती है कि देखो, तुम्हें सिद्ध बना देती हूँ, आकाश में उड़ा देती हूँ- क्योंकि यह रजोगुणी भी है.
 कहती है कि अरे, तुम्हारा अंतःकरण शुद्ध करके सात्विक बना देती हूँ, बिलकुल देवता बना देती हूँ.
 इस प्रकार यह गुणमयी माया बड़ा भारी तोहफा लेकर चेतन के सामने उपस्थित होती है.
 इसीलिए इसका नाम गुणमयी है.
 यह देखने में बड़ी चमकनी है, लोगों को मोहित कर लेती है.
 इसके मोह में पड़कर लोग परमेश्वर की ओर देखते भी नहीं है.
 अब बोले कि भाई, जब ऐसी स्थिति है, फिर क्या करना चाहिए?
 इस पर भगवान् ने कहा कि ‘मामेव ये प्रपद्यन्ते मामामेतां तरन्ति ते’- अर्थात् जो मेरी शरण में आते हैं, वे इस माया से तर जाते हैं.
 कहते हैं कि जब ये मछली पकड़ने वाले पानी में जाल फैलाते हैं तब जो मछली मछुये के पाँव के पास आ जाती है- ‘प्रपद्यन्ते’- उसके प्रपद पर आ जाती है- प्रपद माने पाँव का पंजा-मछुए के पंजे पर बैठ जाती है, वह उसके जाल में बिल्कुल नहीं फँसती है.
 इसलिए जहाँ से यह सृष्टि निकलती है, वहीं आकर बैठ जाओ.
 कहते हैं कि जब चक्की चलती है, तब अन्न में जो घुन लगे रहते हैं वे यदि बीचवाली कील से चिपक जाते हैं तब गेहूँ या चावल या चना के साथ पीसते नहीं है.
 इसलिए यदि जादूगर के चेले बन जाओगे तो वह अपनी माया में तुम्हें फँयायेगा नहीं; उसका रहस्य बता देगा.
 अब देखो भगवान् की भाषा ; यहाँ वे अपने ग्वारियापन पर उतर आये हैं.
 कहते हैं-
 यहाँ दुष्कृति तो बताया, लेकिन यह नहीं कहा कि दुष्कृति भजन का अधिकारी नहीं है.
 दुष्कृति भजन का अधिकारी होता है, पापी भी भजन का अधिकारी होता है.
 पापी को भजन करने से कोई रोक नहीं सकता.
 आगे चलकर नवें अध्याय में भगवान् ने बताया है कि दुराचारी भी भजन करके धर्मात्मा बन सकता है-
 विष्णुपुराण में भी आया है-
 इसीलिए पापी भक्ति का अनधिकारी नहीं है.
 लेकिन पापी का स्वभाव ऐसा है कि जैसे चोर पुलिस से परहेज करता है कि बाबा, इससे बचकर रहना चाहिए, से ही पापी पुरुष परमेश्वर के सामने जाने में परहेज करता है, क्योंकि वह मूढ़ है, नराधम है.
 कहने के लिए शक्ल-सूरत से तो वह नर है, लेकिन है वह नराधम.
 नराधम माने पशु-पक्षी; जो मनुष्ययोनि से निकृष्ट होकर देखने में मनुष्य मालूम पड़े, वह नराधम है.
 यह है न भगवान् का ग्वारिया भाव.
 ‘ माययापहृतज्ञानाः ’- लोग जादू के खेल में फँस गये हैं.
 माया ने उनका ज्ञान अपहृत कर लिया है.
 वे आसुरभाव के आश्रित हो गये हैं- ‘आसुरं भावमाश्रिताः.
 ’ फिर भजन करने वालों के चार प्रकार बताते हुए कहते हैं कि जिस व्यक्ति की भजन में रुचि हो जाये, समझ लो कि वह पुण्यात्मा है.
 जो लोग सुकृति होते हैं, उनका स्वभाव ऐसा होता है कि वे मेरा भजन करते हैं.
 वे सुकृति चार तरह के होते हैं- एक तो ऐसे होते हैं कि उन्हें मेरे विरह में बड़ी भारी पीड़ा होती है; वे कहते हैं कि प्रभु, अब हम तुम्हारे बिना एक क्षण भी नहीं रह सकते.
 ऐसे लोग आर्त होते हैं.
 आर्त माने वह जिससे भगवान् के बिना रहा न जाये, जैसे गोपियाँ भगवद्वियोग में आर्त हो जाती थीं.
 दूसरा होता है अर्थार्थी.
 अर्थार्थी कब?
 अर्थ तो श्रीकृष्ण ही हैं.
 ‘तासामा विरभूच्छौरिः.
 ’ जो केवल श्रीकृष्ण विरह से दुखी हैं, तो वे आर्त हैं, फिर अर्थार्थी कौन हैं?
 वे हैं जो श्रीकृष्ण के दर्शन के लिए रह रही हैं- ‘रुरुदुः सुस्वरं राजन् कृष्णदर्शनलालसाः .
 ’ ये अर्थार्थी हो गये.
 अब जिज्ञासु कौन है?
 आर्थ और अर्थार्थी दोनों के बीच में- जो वन-वन में ढूँढती फिरीं कि हे वृक्ष, बताओ, श्रीकृष्ण कहाँ हैं?
 हे पृथिवी, बताओ श्रीकृष्ण कहाँ हैं?
 तो आर्त वह हुआ जिसे जगत् से वैराग्य हो गया.
 जिज्ञासु वह हुआ जिसने सद्गुरुओं के पास जाकर जिज्ञासा की.
 अर्थार्थी वह हुआ जिसके हृदय में यह भाव हुआ कि परमात्मा का साक्षात्कार होना चाहिए.
 फिर उसके बाद ज्ञानी से साक्षात्कार हो गया.
 पहले प्रियता थी आत्मा में.
 जब परमात्मा के अभेद का ज्ञान हुआ तो जो सारी आत्मनिष्ठ प्रियता थी, वह परमात्मा में व्याप्त हो गयी.
 जीवन्मुक्ति का विलक्षण सुख उदय हो गया- ‘ज्ञानी च भरतर्षभ.
 ’ अब कोई कह सकते हैं कि मैंने मनोरंजन के लिए ऐसा अर्थ किया है.
 इसलिए लो भाई, वैसा भी अर्थ कर देते हैं.
 आर्त लोग दुखी होकर द्रौपदी और गजेंद्र की तरह रोते हैं.
 अर्थार्थी ध्रुव की तरह कह जाते हैं कि हे प्रभो, हमको ज्ञान दे दो भगवान्!
 उद्धवादि ज्ञान माँगते हैं, ध्रुवादि अर्थ माँगते हैं, द्रौपदी- गजेंद्र आदि आर्ति से मोक्ष माँगते हैं और सनत्कुमार आदि केवल ज्ञान चाहते हैं.
 परंतु ‘चतुर्विधा भजन्ते माम्’- ये चारों के चारों भगवान् का भजन करते हैं.
 अच्छा, इनमें सबसे बढ़िया भजन किसका होगा?
 बोले कि ‘तेषां ज्ञानी नित्ययुक्तः.
 ’ ज्ञानी के वियोग नहीं है क्योंकि जब उसे प्रत्यक्चैतन्याभिन्नेन परमात्मा का ज्ञान हुआ तब वियोग की सम्भावना ही मिट गयी.
 यह बात और है कि जब तक ज्ञान नहीं होगा तब तक भक्त कभी-कभी दिशा बदलती रहेगी.
 इसीसे ज्ञानी की भक्ति विशिष्ट है.
 मैं ज्ञानी का अर्थ व्यवधानरहित प्रिय हूँ.
 अत्यर्थम् माने ‘अर्थं अतिक्रम्य’.
 हमारे और ज्ञानी के बीच में कोई दूसरी चीज नहीं है और ‘स च अत्यर्थं मम प्रियः’ ज्ञानी हमारा प्यारा है परंतु ‘अत्यर्थम्’ माने ‘अतिक्रम्य’.
 हमारे बीच में कोई कपड़ा-वपड़ा नहीं है, कोई माला-वाला नहीं है, कोई रोमांच-ओमांच नहीं है तथा हमारे और ज्ञानी के बीच में कोई चाम नहीं है.
 हड्डी-मांस भी नहीं है, अन्नमय, मनोमय, प्राणमय, विज्ञामय, आनन्दमय-मिट्टी, पानी, आग, हवा, आकाश, सब कुछ हमारे और उसके बीच में- अर्थ में यही सब तो है!
 पर ज्ञानी और परमात्मा की जो प्रियता है, वह अर्थ व्यवधान रहित है.
 उसमें न पंचकोश का व्यवधान है, न पंचभूत का व्यवहा है और न जड़ रूप अर्थ का व्यवधान है- ‘ स च मम प्रियः’.
 उदार तो सब हैं, लेकिन ज्ञानी तो हमारी आत्मा है.
 आपने यह कथा सुनी होगी कि एक बार दंडी और कालिदास में इस बात को लेकर झगड़ा हो गया कि हम दोनों में से कौन बड़ा है.
 दोनों सरस्वती माता के पास गये और बोले कि देवी निर्णय दो, दंडी बड़ा कि कालिदास?
 सरस्वती माता ने निर्णय दिया, ‘कविर्दण्डी-कविर्दण्डी-कविर्दण्डी न संशयः’- दंडी कवि है, कवि है, कवि है ; इसमें कोई संशय नहीं.
 अब महाराज कालिदास को गुस्सा आया और वे बोले कि ‘अहं रण्डे?
 अहं रण्डे?
 अहं रण्डे?
 अरी राँड, यदि दण्डी कवि है तो मैं क्या हूँ?
 तब सरस्वती बोली- ‘त्वं तु मद्र्प एव हि’- तुम तो मेरे स्वरूप हो.
 जो मैं हूँ, सो तुम हो.
 दंडी कवि है और तुम तो मेरे स्वरूप हो!
 इसी तरह भगवान् कहते हैं कि ‘उदाराः सर्व एवैतै ज्ञानी त्वात्मैव मे मतम्’- सब उदार हैं. इस पर अर्जुन ने कहा कि महाराज, सब उदारर हैं तब फिर मैं क्या हूँ?
 बोले कि ‘ज्ञानी त्वात्मैव मे मतम्’- ज्ञानी तो ज्ञानस्वरूप ही है, हमारी आत्मा ही है.
 उसके और बीच में किसी तरह का व्यवधान नहीं.
 अब देखो भगवान् के इस कथन का अर्थ क्या है?
 वे कहते हैं कि ज्ञानी जब मुझसे प्रेम करता है, तब मेरे और ज्ञानी के बीच में कोई अर्थ नहीं रहता, दूसरी कोई वस्तु नहीं रहती, दूसरा प्रयोजन नहीं रहता और कोई व्यवधान नहीं रहता- ‘ अत्यर्थम् ’ अर्थात् ‘अर्थम् अतिक्रम्य’.
 अत्यर्थ शब्द में सामान्य रूप से अत्यन्त कह देने से काम नहीं चलता, नहीं तो ‘अत्यंत’ भी बोल सकते थे.
 ‘अत्यर्थं’ शब्द का अर्थ यह है कि उसमें दूसरी कोई वस्तु या दूसरा कोई प्रयोजन नहीं रहता.
 भगवान् भी ज्ञानी से प्रेम करते हैं, परंतु भगवान् और ज्ञानी के बीच में भी कोई दूसरा अर्थ नहीं है.
 ज्ञानी और भगवान् का प्रेम अभेद प्रेम है.
 अभेद प्रेम का अर्थ आप जानते ही हैं-
 ज्ञानी आत्मा है, इसलिए जैसे आत्मा प्रिय है, वैसे ज्ञानी प्रिय है.
 ज्ञानी की आत्मा भगवान् है.
 जैसे अपनी आत्मा प्रिय है वैसे ही भगवान् प्रिय हैं.
 यदि कहो कि फिर ये बाकी लोग कहाँ हैं- जो आर्त, अर्थार्थी, जिज्ञासु हैं वे भगवान् के प्यारे हैं कि नहीं- तो भगवान् कहते हैं कि ये सब के सब उदार हैं.
 उदार शब्द का अर्थ होता है उत्कृष्ट ; कुमारसम्भव में पार्वती जी के लिए ‘उदार-दर्शने’ पद का प्रयोग किया गया है-
 उदार शब्द का और अर्थ देखो- ‘उत् ऊर्ध्व आसमन्तात् राति ददाति इति उदारः’- जो अपनी शक्ति से भी अधिक दान करे, उसका नाम उदार है.
 फिर भक्त लोग उदार कैसे हैं?
 वे भक्ति इसलिए नहीं करते कि हमको कोई वस्तु मिले.
 उनको असल में कुछ भी नहीं चाहिए- अर्थ नहीं चाहिए, ज्ञान नहीं चाहिए, उन्हों तो केवल भगवान् चाहिए.
 उनकी विशेषता यह है कि उनके पास कोई दूसरा आये और कहे कि देखो हम तुम्हारा दुख दूर करते हैं कि उनके पास कोई दूसरा आये और कहे कि देखो, हम तुम्हारा दुख दूर करते हैं तो वे उत्तर देते हैं कि माफ करो; हमारे जो भगवान् हैं वही हमारा दुख दूर कर देगें.
 तुम क्या करोगे!
 उनकी उदारता यह है कि वे दुख सहने को तैयार रहैं लेकिन अपने शरीर पर केवल भगवान् का ही हाथ फिराना चाहते हैं.
 वे कहते हैं कि हम दुख सह लेंगे, पर हमें दूसरे के हाथ द्वारा सुख नहीं चाहिए.
 इस प्रकार वे- ‘एष सर्वस्वत्यागेन’ सर्वस्व का त्याग करते हैं.
 किसी भक्त के पास एक सेठ आया ; और बोला कि चाहे जितना धन ले लो.
 भक्त ने कहा- माफ करो बाबा, जिसने तुम्हें दिया है, वह क्या कहीं चला गया है?
 लेना होता तो हम उसी से लेंगे, तुनसे नहीं लेंगे ; कहते हैं कि एक राजा साहब थे.
 वे एक फकीर को अपने महल में ले गये.
 उससे कहा कि आपको जो चाहिए वह सेवा हम करेंगे.
 शाम को जब राजा साहब बैठे तो भगवाने से प्रार्थना करने लगे कि हे भगवान्, हमारा राज्य और बढ़ा दो, हमारी संपदा और बढ़ा दो, सैन्य शक्ति बढ़ा दो.
 हमारी उम्र बढ़ा दो, यह सब देख-सुनकर फकीर ने अपना दंड कमण्डलु उठाया और जाने लगा.
 राजा बोला कि महाराज, आप क्यों जाते हैं?
 फकीर ने उत्तर दिया कि अरे, मैं तो समझता था कि तू राजा है, लेकिन तू तो खुद भिखारी है.
 इसलिए जिससे तू माँगता है, उसी से हम माँग लेंगे, तुझसे क्यों माँगे?
 तो यह उदारता है- दूसरे से न माँगना.
 यह उदारता है ; सर्वस्व-त्याग करने के लिए तैयार रहना- ‘उदाराः सर्व एवैते.
 ’ फिर बोले कि ‘ज्ञानी त्वात्मैव मे मतम्’- मैं ज्ञानी हूँ और ज्ञानी मेरी आत्मा है.
 इस पर अर्जुन ने कहा कि भाई, तुम यह बार-बार क्यों कह देते हो कि ज्ञानी मेरी आत्मा है?
 भगवान् बोले कि- ;   ‘आस्थितः स हि युक्तात्मा मामेवानुत्तमां गतिम् .
 ’ बात यह है कि ज्ञानी की आस्था मेरे सिवाय और किसी पर नहीं है.
 वह मुझको आर्ति-निवारण के लिए द्रौपदी और गजेंद्र के समान अथवा अर्थ-प्राप्ति के लिए ध्रुव के समान या ज्ञान-प्राप्ति के लिए तुम्हारे और उद्दव के समान मेरे पास नहीं आता है.
 वह तो मेरे पास मेरे लिए आता है- ‘मामेवानुत्तमा गतिम् ’- क्योंकि वह युक्तात्मा है.
 आपने सुना होगा, एक बार अर्जुन को ऐसा ख्याल हुआ कि मैं श्रीकृष्ण का बहुत प्रेमी हूँ.
 उसके बाद एक दिन श्रीकृष्ण अर्जुन को लेकर यमुना तट पर विचरण करने गये.
 वहाँ देखते हैं कि पर्णकुटी है, जिसमें एक वृद्धा तस्विनी बैठकर तपस्या कर रही है.
 श्रीकृष्ण ने अर्जुन से कहा, अरे भाई, भीतर जाकर इस तपस्विनी का दर्शन कर आओ.
 अर्जुन भीतर गये तो उन्होंने देखा कि तपस्विनी की बगल में तलवार रखी हुई है.
 अर्जुन ने पूछा कि माता, इतनी बड़ी तपस्विनी होकर तुम अपने पास तलवार क्यों रखथी हो?
 तपस्विनी बोली कि अर्जुन- द्रौपदी के सिर काटने के लिए!
 क्यों माता, अर्जुन-द्रौपदी ने ऐसा क्या अपराध किया है?
 वृद्धा ने कहा कि अपराध पूछते हो?
 अरे, द्रौपदी नंगी हो जाती भरी सभा में, उसकी इज्जत ही तो जाती न!
 उसके लिए हमारे प्यारे को द्वारका से भोजन-ओजन छोड़कर नंगे पाँव दौड़कर इतनी दूर आना तो न पड़ता!
 बड़ी तकलीफ दी है उसने!
 अच्छा, अर्जुन पर क्यों गुस्सा है?
 इसलिए गुस्सा है कि महाभारत युद्ध में रथ पर हमारे प्यारे को बिठा दिया सारथि बनाकर और खुद पीछे बैठ गया!
 हमारे प्यारे को कहीं किसी का बाण लग जाता तो?
 अर्जुन हार जाता, उसे राज्य नहीं मिलता, युधिष्ठिर राजा न होते- तो क्या बिगड़ जाता दुनिया का?
 उसने अपने स्वार्थ के लिए हमारे श्रीकृष्ण को इतनी तकलीफ दी.
 यह सब सुनकर अर्जुन के होश उड़ गये.
 देखो, ध्रुव ने तो गुस्से में आकर भगवान् से कामना की, लेकिन बाद में जिंदगी भर रोते रहे!
 अब रोते हैं कि हमने अपनी कामना पूर्ति के लिए भगवान् की आराधना की.
 वसुदेवजी महाराज बुढ़ापे में रोये.
 वे भागवत के ग्यारहवें स्कन्ध में नारदजी से कहते हैं कि ‘अपूजयं न मोक्षाय मोहितो देवमायया!’ मैंने बेटे के लिए भगवान् भजन किया, भगवान् के लिए नहीं.
 पर ज्ञानी ऐसा है कि वह करोड़-करोड़ आर्तिका वरदान माँगता है.
 आपने रबिया का नाम सुना है?
 उसने कहा कि यदि मैं नरक से बचने के लिए भगवान् की आराधना करती होऊँ तो भगवा हमेशा के लिए मुझे नरक की आग में, दोजख की आग में डाल दें और यदि मैं स्वर्ग पाने के लिए भगवान् का भजन करती होऊँ तो ईश्वर मुझे कभी स्वर्ग न दे.
 देखो, जो मोक्ष के लिए भजन करता है वह मोक्ष का भक्त है, भगवान् का भक्त नहीं है.
 इसलिए ‘ मामेवानुत्तमां गतिम् ’- भक्त तो वह है जो अपने सहज स्वभाव से भगवान् को चाहता है और ऐसा अनुभव करता है कि भगवान् यह देखकर प्रसन्न हो रहे हैं.
 भगवान् तो हमारी आत्मा है; भगवान् के रूप में हमारी आत्मा प्रसन्न हो रही है, यही भगवत्कृपा है.
 एक फकीर से किसी ने पूछा कि हमारे ऊपर ईश्वर प्रसन्न हैं- यह बात कैसे मालूम पड़े?
 फकीर ने कहा कि तुमने अपने ऊपर प्रसन्न हो कि नहीं- यह देख लो!
 अगर तुम अपने ऊपर प्रसन्न हो तो भगवान् तुम्हारे ऊपर प्रसन्न हैं.
 भगवान् के पास वेदान्तियों की रीति से कार्योपाधि नहीं है, इसलिए वे कारणोपाधि में कहाँ प्रसन्न होंगे?
 वे तो मनुष्य के हृदय में बैठकर ही प्रसन्न होते हैं.
 वेदान्तियों की रीति से भगवान् के साथ कार्पोपाधि है ही नहीं और कारणोपाधि में प्रसाद-अप्रसाद का भेद ही नहीं है.
 अतः वे जिस मनुष्य के ऊपर प्रसन्न होते हैं ; उसका हृदय प्रसन्न हो जाता.
 यही भगवान् के प्रसाद की रीति है.
 ‘बहूनां जन्मनाम् अन्ते ज्ञानवान् भवति.
 ततो मां प्रपद्यते ’- बहुत जन्मों में साधन-भजन करने के बाद जब अंतिम जन्म होता है तब मनुष्य को ज्ञान की प्राप्ति होती है.
 ज्ञानवान् कर्ता को पहले नहीं.
 ‘ज्ञानवान् पुरुषः बहूनां जन्मनां अन्ते मां प्रपद्यते’-ज्ञानवान् पुरुष बहुत जन्मों के बाद मेरी शरण में आता है- नहीं-नहीं, ऐसा अन्वय मत करना.
 ‘केन रूपेण प्रपद्यते?
 वासुदेवः सर्वम् इति प्रपद्यते.
 प्रपत्ति का रूप क्या है?
 विष्णु पुराण में आया है कि ‘सकलमिदमहं तु वासुदेवः.
 ’ इसमें जो ‘अहं’ और ‘इदं’ है, यह बात वैष्णवाचार्यों को भी मान्य है.
 अहं और इदं, सपने का मैं और सपने का यह शरीर, दोनों जिसका स्वप्न है, उसी का संकल्प है, उसी का मनोविलास है.
 इसलिए ‘मैं’ और ‘यह’ जो मालूम पड़ता है, यह सब परमात्मा ही स्वरूप है.
 ‘सकलमिदमहं च वासुदेवः’- यही गीता का ‘वासुदेवः सर्वमिति प्रपद्यते’ है.
 लेकिन यहाँ ‘प्रपद्यते’ का अर्थ श्रीराधाकृष्णचरमौ शरणं प्रपद्यते नहींहै ; यहाँ प्रपत्ति की व्याख्या यह है कि ‘वासुदेवः सर्वम् इति प्रपद्यते.
 ’ प्रपत्ति का स्वरूप यह है कि परमात्मा के अतिरिक्त और कुछ नहीं है, सब कुछ परमात्मा है.
 अब बोले कि ‘स महात्मा सुदुर्लभः ’- ऐसा महात्मा दुर्लभ नहीं, सुदुर्लभ है; क्योंकि ऐसे महात्मा से बड़ा तो कोई होता ही नहीं; उसकी बराबरी भी कोई नहीं होता और परमात्मा से एक हो जाने के कारण वह भी अद्वय हो जाता है.
 अब कहते हैं कि जो भगवान् से आर्तिनिवारण चाहते हैं या अर्थ चाहते हैं, वे तो सर्वश्रेष्ठ हैं.
 क्यों श्रेष्ठ हैं?
 क्योंकि संसार के जो हृतज्ञान हैं, उनका ज्ञान लुट गया है.
 कौन लूट ले गया है?
 बोले कि कोई एत हो तो बतायें, उसको लूटने न दें, रोक लें.
 यहाँ तो ‘ कामैस्तैस्तैः ’- जहाँ देखो वहाँ झुंड के झुंड लुटेरे काम निवास करते हैं.
 और ये तरह-तरह के होते हैं.
 फिलिस्तीन में जो छापामार हैं, उनका एक गिरोह नहीं है.
 वहाँ तो एक गिरोह दूसरे गिरोह से टकरा जाता है.
 उनमें लड़ाई भी हो जाती है ; इसलिए ‘तैस्तैः’ का अर्थ है ‘पृथग्भूतैः, पृथक्-पृथक् स्थितैः कामैः ; ’ जैसे लोभ-संबंधी काम अलग हैं, मोह-संबंधी काम अलग हैं, क्रोध, भोग संबंधी काम अलग हैं.
 ये काम क्या करते हैं?
 ये चीज को नहीं लूटते, ज्ञान को भी लूट लेते हैं, आदमी की बुद्धि को ही बिगाड़ देते हैं.
 बुद्धि बिगड़ने का लक्षण क्या है?
 कि ‘ प्रपद्यन्तेऽन्यदेवताः .
 ’ दूसरे देवता की शरण में जाना क्या है?
 यही बुद्धि का लुट जाना है भाई!
 लोग लुट गये हैं विचारे.
 अच्छा, लुटे हुए लोग क्या करते हैं?
 उस देवता को खुश करने के लिए उसके नियमों का पालन करते हैं.
 मैं अपने ही गाँव की बात बताता हूँ.
 वहाँ पुराने जमाने में डीह देवता ग्राम देवता हुआ करते थे, अब हैं कि नहीं- मुझे मालूम नहीं.
 उन्हें खुश करने के लिए सूअर के बच्चे का बलिदान होता था; मैंने अपनी आँखों से यह देखा है.
 और, हर गाँव में कालीमाई होती थीं, वहाँ बकरा कटता था.
 तो जैसा देवता होगा, उसको खुश करने के लिए वैसा नियम पालन करना पड़ेगा.
 ‘तं तं नियममास्थाय.
 ’ चपरासी को खुश करने के लिए दस रुपये देने पड़ेंगे, हैडक्लर्क को सौ रुपये देने पड़ेंगे, ‘अफसर को हजार रुपये देने पड़ेंगे और मिनिस्टर को खुश करने के लिए पच्चीस हजार रुपये देने पड़ेंगे.
 हमें मालूम है कि जब राज्यसभा में वोट पड़ने वाले थे तो हमारे पक्ष में वोट पड़ें- इसके लिए कई लोगों में कन्वेसिंग की गयी.
 सात हजार रुपये देकर उन्हें वोट देने को कहा गया; उस समय उन्होंने कहा कि हम सात हजार में अपना ईमान बेचें!
 तो उन्होंने कहा कि वाह-वाह, आप अपने ईमान की कीमत बता दो तो हम उतनी रकम देने के लिए तैयार हैं!
 ‘प्रकृत्या नियताः स्वया ’- जन्म-जन्म से अर्जित, पूर्व संस्कार से अर्जित जो अपनी प्रकृति है, वह क्या है?
 प्रकृति कोई ईश्वर के ईश्वर के घर से नहीं आती है, आत्मा से नहीं निकलती है, यह तो करते-करते बन जाती है.
 कभी-कभी तो लोग तीन-तीन दिन कोई काम करते हैं और चौथे दिन कहते हैं कि ऐसा करने की हमारी आदत पड़ गयी है!
 यह आदत क्या है?
 संस्कृत में यह ‘आदत्त’ है, ‘त्वयैव आदत्तं न तु अन्येन’ तुमने ही इसे पकड़ा है किसी और ने तो पकड़ा नहीं है.
 इसलिए प्रकृति कृत्रिम होती है, निर्मित होती है!
 अपनी-अपनी प्रकृति है- ऐसा लोग बोलते हैं.
 इस बात को स्पष्ट करने के लिए कुछ और सुना देते हैं.
 एक बार हमलोग एक राज्य में गये, वहाँ के राजा के अतिथि हुए.
 हमारे पास जो लोग रहते थे, उनके अतिरिक्त कुछ और साधु भी साथ हो गये थे.
 जब राजा हमारे पास आयेंगे तो वे हमारे पास बैठें और बात करें.
 लेकिन हमारे साथ जो साधु थे, उनमें से कोई जाकर सेक्रेटरी के पास बैठ जाये, कोई उनकी मोटर में ड्राइवर के पास जाकर बैठ जाये, कोई साधु उनकी ओर से जो रसोइया हमारी रसोई बनाने के लिए था- उसके पास जाकर बैठ जाये.
 जो जिस किस्म के लोग थे, वे उस किस्म के आदमी से अपनी दोस्ती कर लेते थे.
 इससे उनका स्तर प्रकट हो जाता था कि ये सज्जन कहाँ उठते-बैठते हैं.
 इसलिए ‘प्रकृत्या नियताः स्वया’- का अर्थ है कि तमोगुण लोग तामस देवता की उपासना करते हैं, राजस लोग राजस देवता की उपासना करते हैं, सात्विक लोग सात्विक देवता की उपासना करते हैं, और जो गुणातीत होना चाहते हैं वे परमेश्वर की उपासना करते हैं, गुणातीत की उपासना करते हैं.
 सबकी अपनी-अपनी प्रकृति होती है न!
 भगवान् कहते हैं कि जो जैसा कामवान् होता है, वह अपनी कामना के अनुसार वैसे देवता की शरण लेता है और श्रद्धा से उसकी पूजा करना चाहता है.
 तो भगवान् कहते हैं कि मैं किसी की श्रद्धा तोड़ता नहीं हूँ.
 श्रद्धा बिगाड़ना भलेमानुस का काम नहीं है.
 बड़े सौभाग्य से श्रद्धा की वृत्ति किसी में उदय होती है, यह सत्संग की कसौटी है.
 आप जिसका संत्संग करने के लिए जाते हैं वह यदि आपके हृदय में से श्रद्धाभक्ति को नष्ट करता है और संशय उत्पन्न करता है, तो वह आपको विनाश का मार्ग बता रहा है- ‘संशयात्मा विनश्यति.
 ’ किन्तु यदि वह आपकी श्रद्धा को दृढ़ कर रहा है तो वह सत्संग करने योग्य है.
 अरे, भगवान् किसमें नहीं है?
 इसीलिए भगवान् कहते हैं कि ‘तस्याचलां श्रद्धां तामेव विदाधाम्यहम्’ अर्थात् मैं आज्ञा दे देता हूँ कि हे श्रद्धा, तुम इसके हृदय में रहो.
 ’ इसमें ‘प्रपद्यन्तेऽन्यदेवताः ’ है न!
 ‘ तस्याः ’ स्त्रीलिंग ही है.
 ‘ तस्याराधनम् ईहते.
 राधनं साधनम् .
 ’ उसी को सिद्ध करने लगता है कि देवता ऐसा चाहिए.
 लोग चाहते क्या है?
 देवता तो ऐसा हो कि हम उसे सिद्ध कर लें तो वह हमारी आज्ञा के अनुसार चले.
 लेकिन जब वह मौका पाता है तब चढ़ बैठता है कि तुमने हमें बहुत चलाया है, अब हम तुमसे लेते हैं बदला!
 जो श्रद्धावान् होते हैं, उनकी कामनाओं की पूर्ति भी होती है- ‘लभते च ततः कामान्.
 ’ श्रद्धा कामना को पूर्ण करने में समर्थ है, क्योंकि जब श्रद्धा पर आत्मा आरूढ़ हो जाती है, तो श्रद्धा में आत्म-शक्ति सन्निहित हो जाती है.
 श्रद्धा शक्तिशालिनी हो जाती है और वह कामना को पूर्ण करती है.
 असल में हम जिस पर चढ़ बैठते हैं, वही शक्तिशाली हो जाता है.
 क्रोध पर चढ़ बैठें, काम पर चढ़ बैठें- आत्मा जिस मनोभाव में, वृत्ति में अनुगत होगा, वही शक्तिशाली हो जायेगा.
 शक्ति तो सारी की सारी आत्माश्रित ही है; वह जिससे तादात्म्यापन्न होगा, वही शक्तिशाली हो जायेगा.
 ‘ मयैव विहितान् हि तान्’- भगवान् कहते हैं कि मैं ही उन कामों को आज्ञा देता हूँ, विधान करता हूँ कि हे काम, तुम उनके पास जाओ ; कोई-कोई तो इसका अर्थ करते हैं कि ‘हि’ अलग है और ‘तान कामान् मयैव विहितान्.
 अरे, कुछ चाहना कोई हितकारी बात थोड़े ही है.
 काम को स्वीकार करना माने अपने को कंगाल स्वीकार करना.
 कामी तो वही है जो कंगाल है.
 जिसके पास सत्ता नहीं है, चित्ता नहीं है, आनन्द नहीं है- वही तो कामी है!
 कामी माने कंगाल.
 उसके अपने पास सुख होता तो कामी काहे को होता?
 इसलिए काम हित नहीं होता है.
 भगवान् शंकराचार्य ने कहा कि यदि काम का विशेषण हित को बनाना ही हो तो उसको गौण ही करना चाहिए- ‘ हितत्वं कामानामुपचरितम्.
 ’ कामों में केवल गौण रूप से ही हितकारिता है, मुख हितकारी तो निष्कामता द्वारा ही है.
 अब देखो, प्रकृति हुई तमोगुणी और देवता हुआ छोटा.
 कामना देते हैं भगवान् और मानना पड़ता है कि देवता ने दिया.
 ज्ञान तो पहले ही लुट चुका है.
 रह गयी बात फल की!
 अच्छा, हमें फल तो मिलता है!
 नहीं भाई, फल भी नहीं मिलता है-
 क्योंकि जो फल मिलता है, वह भी अन्तवान् होता है.
 बहुत पुरानी बात है.
 एक बार बिहार प्रान्त में एक नेता मिमिस्टर बने तो एक सेठ ने उनके जमाई को पाँच हजार एकड़ धरती लिख दी.
 थोड़े दिनों के बाद उन पर भ्रष्टाचार का आरोप लगा और मिनिस्टरी छिन गयी.
 तब सेठ ने अपनी जमीन पर कब्जा कर लिया.
 जमाई साहब के पास जमीन नहीं रही.
 वे न इधर के रहे, न उधर के रहे.
 ‘ अल्पमेधस् ’- देखो, प्रत्येक प्रकार की बुद्धि को मेधा नहीं करते हैं ; धारणावती बुद्धि का नाम ही मेधा है.
 इनकी धारणाशक्ति बहुत क्षुद्र है; ये महान् की धारणा नहीं कर सकते हैं.
 क्षुद्र की धारणा ही कर सकते हैं.
 उन्हें जो फल मिलता है वह फल ही अन्तवान् होता है, क्योंकि जब हम उस देवता के अधिकार की ही निवृत्ति हो जाती है, वही अपने ओहदे से उतार दिया जाते हैं- तो उनका दिया हुआ फल कहाँ तक टिकाऊ रहेगा?
 अभिप्राय यह हुआ कि यदि तुम देवता की आराधना करोगे तो देवता के पास जाओगे और मेरी आराधना करोगे तो मेरे पास आओगे.
 इसलिए भाई, आराधना करनी हो तो मेरी आराधना करो और मेरे पास आओ ; इस प्रसंग में आपको एक बात सुनाता हूँ.
 वृन्दावन में कोई पच्चीस-तीस वर्ष पहले एक नौजवान था, जो बी.ए. में पढ़ता था.
 उसने वृन्दावन में ही एक नौजवान आदमी को अपना गुरु बनाया.
 थोड़े दिनों के बाद दोनों में चरित्र को लेकर झगड़ा हो गया.
 बात मेरे पास आयी.
 मैंने उस लड़के से पूछा कि आखिर यहाँ उड़िया बाबाजी महाराज मौजूद हैं और आनन्दमयी माँ हैं.
 इनको तुमने गुरु नहीं बनाया, फिर इस छोकरे को गुरु क्यों बनाया?
 वही लड़का आजकल बड़े ऊँचे ओहदे पर है.
 तो उसने कहा कि मैंने सोचा कि उड़िया बाबाजी, हरि बाबाजी और आनन्दमयी माँ- ये सब बड़ी उम्र के हैं, सो जल्दी मर जायेंगी.
 इनको गुरु बनाऊँगा तो बड़े घाटे में रहूँगा और जवान को गुरू बनाऊँगा तो वह बहुत दिन जीवित रहेगा.
 अब महाराज, आप जैसी आज्ञा करोगे, वैसा करूँगा.
 तो भाई जब श्रद्धा ही समाप्त हो गयी, जब दिल ही टूट गया तब क्या होगा?
 मतलब यह है कि इस प्रकार की बातों से आपको हँसाते-खेलाते गीता के साथ चल रहा हूँ.
 भगवान् कहते हैं कि मैं तो अव्यक्त हूँ.
 श्रीशंकरानन्द जी महाराज ने अव्यक्त शब्द का अर्थ किया है कि यह प्रमाण के द्वारा अभिव्यंजमान प्रमेय नहीं है बल्कि प्रमातृत्व-विनिर्मुक्त प्रमाता का परमार्थ स्वरूप है; इसलिए अव्यक्त है.
 उनके अनुसार अव्यक्त माने ‘न व्यज्यते.
 ’ टीकाकारों का अभिप्राय है कि भगवान् चाहे अवतार दशा में रहें, चाहे निराकार दशा में रहें, उनकी अव्यक्तता में कोई अन्तर नहीं पड़ता.
 जैसे कर्मवश मनुष्य-पशु-पक्षी आदि व्यक्तिभाव को प्राप्त होते हैं, वैसे भगवान् प्राप्त नहीं होते.
 लेकिन ‘अबुद्धयः’- जिन्होंने सद्गुरु से, सम्प्रदाय-परंपरा से, सत्शास्त्र से सद्-बुद्धि से नहीं प्राप्त की है, वे लोग ऐसा मानते हैं कि अव्यक्त परमात्मा भी जीवों के समान ही कर्मवश व्यक्ति-भावापन्न होता है और यह वासुदेव भगवान् श्रीकृष्ण भी कोई जीव-विशेष ही हैं.
 जो लोग मूर्ख हैं, बिल्कुल मूर्ख हैं वे बेचारे क्या जानें कि ईश्वर और अवतार क्या है.
 ’ यही लोग कहते हैं कि ये वासुदेव भगवान् भी जीव की तरह ही हैं ; वे ऐसा क्यों मानते हैं?
 इसलिए कि वे मेरे अव्यय रूप को नहीं जानते- ‘परं भावमजानन्तो ममाव्ययमनुत्तमम्.
 ’ मेरा अव्यय रूप क्या है?
 अव्यय माने जिसमें कभी घिसाई नहीं होती है, जो ज्यों का त्यों रहता है, जिसका व्यय नहीं होता.
 ‘न विविधम् एति अव्ययः’- जो विविध भाव- कभी प्राप्त ही नहीं होता, माने जो अनेक रूप होता ही नहीं.
 मेरा भाव ऐसा है जो अनेक रूप होता नहीं है और उससे उत्तम कोई भाव नहीं है- ‘अनुत्तमम्.
 ’ ऐसा जो मेरा भाव है, स्वरूप है, श्रीविग्रह है, उसको तो ये समझते ही नही और समझते हैं कि यह कोई कर्माधीन जीव पहले प्रलीन था अव्यक्त में, अब व्यक्तिभाव को प्राप्त हुआ है.
 इन्होंने समझने की कभी कोशिश ही नहीं की.
 अब देखो, और मजेदार बात आपको सुनाते हैं.
 ‘व्यक्तिमापन्नं स माम्’- मैं बिल्कुल हाजिर, वसुदेव का बेटा बनकर, तुम्हारे रथ पर सारथि बनकर तुम्हारे साथ बैठा हूँ और ‘अबुद्धयः अव्यंक्तं मन्यन्ते .
 ’ य मूर्ख लोग अव्यक्त का, निराकार का, ध्यान करते हैं ; और देखो- ‘अव्यक्तं निराकारं, व्यक्तिमापत्रं तु साकाराम् उभयमपि माम् उभयविधं माम् अबुद्धयः मन्यते.
 ’ मैं निराकार हूँ कि साकार हूँ- यह झगड़ा मूर्खो का है.
 मैं न निराकार हूँ, मैं तो दोनों में विलक्षण हूँ, इसलिए किसी ने कहा है कि-
 जो सार-सार है, वह न तो निराकार है, न साकार है.
 आकार की अपेक्षा से ही निराकार शब्द होता है.
 ‘आकारात् निष्क्रान्तः निराकारः’- जो आकार में आकार से बाहर रहे.
 रहे आकार में, परंतु आकार से परे रहे- उसका नाम निराकार होता है.
 ’ तो यह ‘अव्यक्तं व्यक्तिमापन्नं च उभयविधम् उभयं’- जो साकार में फँस गये, निराकार में फँस गये, उन्होंने प्रत्यक् चैतन्याभिन्न ब्रह्म को नहीं जाना क्योंकि ‘ ममान्ययमनुत्तमन् ’- वह तो मेरा अव्यय उत्तम भाव है.
 भगवान् ने कहा कि भाई, मैं सबके सामने आने वाला नहीं हूँ, थोड़ा पर्दा रखता हूँ- ‘नाहं प्रकाशः सर्वस्य.
 ’ ऐसा क्यों महाराज!
 आप सबके सामने क्यों नहीं आते हैं?
 क्या कोई छल है?
 बोले कि नहीं, नहीं, ‘ योगमायासमावृतः ’ अर्थात् योगाय या माया तया समावृताः.
 माने यह जीव स्वयं चलकर हमारे पास आवे, दौड़कर हमारे पास आवे, हमारे लिए रोये, इसके मन में हमारी प्राप्ति की इच्छा हो- इसके लिए, जीव को चलना सिखाने के लिए हमने आपको छिपा लिया है.
 हमें याद है, हमारे पितामह या हमारी माताजी हमें आंगन में बिठाकर कहीं खम्भे की आड़ में छिप जाते.
 मैं चारों ओर देखता कि मेरी मैया नहीं है, बाबा नहीं है.
 देवता, फिर पुकारता और पुकारने पर भी किसी को न पाता, तब?
 तब बकैयाँ खींचकर घुटनों के बल चलता, अच्छा घुटनों के बल नहीं; खड़ा होकर चलता तो पता लगता कि कहाँ हैं वे!
 दौड़कर उधर जाता उनके पास ; देखो, मोहनी माया दूसरी होती है और प्रकाशनी माया दूसरी होती है.
 यहाँ तो जीव को चलना आ जाये, उत्कण्ठा आ जाये, व्याकुलता आ जाये- इसके लिए भगवान् ने अपने आपको छिपा रखा है.
 उद्देश्य यही है कि जीव मुझसे मिले.
 बहुत दिन पहले की बात है.
 सन् तीस-एकतीस की बात होगी, मैं यहीं हरद्वार में आया था और स्वामी भागवतानन्दजी के भारतीय विद्यालय में ठहरा था.
 वहाँ पंजाब के एक पंडित थे, उनका हरिनारायण या ऐसा ही कुछ नाम था.
 एक जीवानन्द था, एक व्रजबल्लभ था और एक आत्मारामजी बरनालावाले थे.
 हम सब लोग आपस में मिलकर बैठते और कहते कि आओ गीता का ऐसा अरथ करें जो किसी भी टीका में न हो!
 उसके बाद फिर ढूँढ़ा जायेगा कि किसी टीका में यह अर्थ है कि नहीं.
 एक ने सुनाया कि भाई देखो, जो ‘ अहं योगमायासमावृतः ’ है, कि मैं योगमाया से समावृत हो जाता हँ- यह तो परमात्मा पर आवरण मानना हुआ और यह युक्तियुक्त नहीं लगता.
 भला इतनी बड़ी योगमाया कहाँ से आएगी जो परमात्मा को ढक ले?
 इसलिए इसको ‘अहं’ का विशेषण मत मानो.
 इसका अर्थ तो ऐसे करो कि ‘योगमाया-समावृतः अयं मूढो लोकः’- यह मूढ़ दुनिया ही योगमाया-समावृत है, इसलिए परमात्मा को, अव्यय को पहचानती नहीं है.
 इस प्रकार योगमाया का आवरण भगवान् पर नहीं है.
 यह तो देखने वाले की आँख पर है.
 जादू का खेल देखने वाले की आँख को बाँधता है, वस्तु को थोड़े ही ढकता है.
 भगवान् बोले कि देखो अर्जुन , मैं बीती हुई सब बातों को जानता हूँ, क्योंकि बीती हुई बात साधारण लोगों की नजर से बीती हुई होती है.
 पूर्ण दृष्टि में भूत नाम की वस्तु नहीं होती.
 लोग ‘वर्तमानानि च’ जो वर्तमान है, उसे भी नहीं जानते और ‘भविष्याणि च ’ जो भविष्य है उसे भी नहीं जानते हैं.
 मैं सर्वसाक्षी, सर्वज्ञ, सर्वातीत, सर्वाधिष्ठान, स्वप्रकाश-स्वरूप हूँ.
 ‘कश्चित् मां वेत्ति, किन्तु तत्वतो न वेत्ति सा तु घटपटादिवत् वेत्ति.
 न तु घटपटादिवत् कार्यरूपेण ; मां तु वेद न कश्चन, प्रत्यभेदेन जानाति.
 अब यह अर्थ वेदान्त की दृष्टि से तो ठीक बैठ गया; पर शंकराचार्य ने ऐसा अर्थ नहीं किया है ; वे तो कहते हैं कि ‘मां तु वेद न कश्चन, मंगलं मच्छरणम् एकं मुक्त्वा, मत्तत्ववेदनाभावादेव न मां भजते.
 ’ इसके अनुसार जो मेरी शरण में है, मेरे वश में है, मेरा भक्त है, वह मुझे जानता है.
 और जो नहीं जानता है, वही मेरा भजन नहीं करता है.
 वह मेरी शरणागति न होने के कारण, वह मेरी भक्ति न होने के कारण मुझे नहीं जानता, एतएव वह मेरा भजन नहीं करता.
 बात यह है कि-
 वल्लभाचार्यजी महाराज ने लिखा है कि भारतवर्ष मे जो भूमिदोष था, वह खार बनकर समुद्र में चला गया.
 इसलिए भारतभूमि शुद्ध है.
 एक बात उन्होंने और बहुत बढ़िया लिखी है; उसे काव्य की दृष्टि से देखना हो, तो उसमें बहुत बढ़िया-बढ़िया उत्प्रेक्षाएँ हैं.
 वे कहते हैं कि गंगाजी धरती पर क्यों आयीं?
 इसलिए आयीं कि जब वामन भगवान् ने त्रिविक्रम होकर अपना पाँव ऊपर को खींचा और वह ब्रह्मलोक में गया तो ब्रह्माजी ने उनके चरणारविन्द को धोया.
 अब पाँव तो था ऊपर, सिर की तरफ, इसलिए पाँव का जल गिरा तो कमर पर गिरा.
 यह पृथिवी भगवान् विराट के कटिदेश में थी, इसलिए गंगाजल धरती पर आया.
 अब गंगाजल जहाँ आया, भगवच्चरणारविन्द-मकरन्द जिस धरती पर गिरा, वह पवित्र है ; क्यों न हो!
 संसार के जो प्राणी हैं, ये सर्ग हैं.
 इनमें बाप-दादा की बनायी हुई चीज हो तो उसको लोग कभी-कभी भूल सकते हैं कि यह हमारा भाई है कि नहीं है.
 अपने बाप के बनाये मकान को भूल सकते हैं.
 लेकिन खुद अपने हाथ से जिस चीज को बनाते हैं, से नहीं भूलते.
 इस प्र3कार लोग ‘सर्गे’ माने अपने सर्जन में आसक्त हैं.
 सबको अपनी रचना, अपना निर्माण, अपनी कविता अच्छी लगती है.
 यह मेरी रचना है, यह मैंने मकान बनवाया है, यह मैंने धर्मशाला बनवायी है, यह मैंने मन्दिर बनवाया है- इस तरह लोग अपने सर्ग में विमूढ़ होते हैं.
 क्यों विमूढ़ होते हंह महाराज!
 ‘इच्छाद्वेषसमुत्थेन द्वन्द्वमोहेन भारत ’- यहाँ इच्छा मे राग है, क्योंकि आगे द्वेष हैं. द्वेष का भाई राग ही है.
 ये दोनों मधु-केटभ दैत्य हैं.
 राग का नाम मधु है और द्वेष का नाम कैटभ है.
 और ये सुन-सुनकर उत्पन्न होते हैं- ‘विष्णुकर्णमलोद्भूतौ’.
 कान तो सबका विष्णु ही है, क्योंकि आकाश व्यापक है और उसकी सात्वक तन्मात्रा से बना हुआ कान परिच्छिन्न तो होता ही नहीं, यह झूठ-मूठ की बात सुन लेत है.
 हम इस कान से दूसरों के जो गुण-दोष सुनते हैं, उनके कारण राग-द्वेष की उत्पत्ति होती है.
 और ये करते क्या हैं?
 ‘हन्तुं ब्राह्मणमुद्यतौ’- हमारे अंतःकरण का ही नाश करने के लिए उतारू हैं ; अंतःकरण चनुर्मुख ही है.
 ये राग-द्वेष रूप में मधु-कैटभ ऐसे हैं कि अकेले विष्णु भगवान् इनसे पाँच हजार बरस तक लड़ाई करते रहे और ये नहीं मरे.
 तब ये बड़े प्रसन्न हो गये और बोले कि हम दो और तुम एक हो.
 बड़े बहादुर हो, वर माँगो!
 विष्णु भगवान् ने कहा कि हमारे हाथ से मर जाओ. मधु कैटभ बोले कि हाँ, मरेंगे तो सही, लेकिन जहाँ रस नहीं होगा, वहाँ मरेंगे- ‘आवां जहि न यत्रोर्वी सलिलेन परिप्लुता.
 ’ दुर्गासप्तशती का श्लोक है ; इसलिए जहाँ विषय-भोग में रस हो, वैराग्य हो, वहाँ भगवान् राग-द्वेष को मार सकते हैं.
 लेकिन जहाँ विषय सेवन में रस हो, वहाँ भगवान् भी राग-द्वेष को नहीं मार सकते!
 राग-द्वेष खुद कहते हैं कि हमें मारो, तब भगवान् मारते हैं.
 द्वन्द्वमोहेन- द्वौ-द्वौ इति द्वन्द्व.
 द्वन्द्व क्या है?
 पाप-पुण्य, सुख-दुख और राग-द्वेष ये द्वन्द्व हैं.
 इनके मोह से सारे प्राणी मुग्ध हो रहे हैं.
 रण कौन करता है?
 यही न! ;   आओ, इनके निवारण के उपाय पर विचार करें.
 पहली बात तो यह है कि ‘येषां तु अन्तगतं पापम्’ पाप क्षीण हो जायें और पुण्य-कर्म का अनुष्ठान करें.
 इसमें प्रारब्ध जोड़ने की कोई जरूरत नहीं है.
 असल में जब पाप और पुण्य दोनों लगभग साम्यावस्था को प्राप्त होते हैं तब मनुष्य योनि की प्राप्ति होती है.
 किसी में किंचित् पाप का आधिक्य होता है और किसी में किंचित्- पुण्य का आधिक्य होता है.
 लेकिन प्रारब्ध मनुष्य-शरीर की रचना ही तब करता है जब पाप-पुण्य प्रायः साम्यावस्था को प्राप्त होते हैं; अन्यथा मनुष्य-शरीर की रचना नहीं होती.
 अब क्या हो?
 दोनों बराबर आये, तो बढ़े कौन?
 अगर पाप करने लग जाओगे तो तुम्हारे पाप प्रारब्ध से मिलकर पाप को बलवान् बना देंगे और यदि पुण्य करोगे तो तुम्हारे पुण्य-पुण्य प्रारब्ध से मिलकर पुण्य को बलवान बना देंगे.
 इसलिए प्रारब्ध के अधीन नहीं रहकर यदि तुम पाप-प्रारब्ध को जगाना चाहते हो कि हमें खूब दुख मिले- तो पाप करो.
 औरर यदि चाहते हो कि पुण्य का फल हमें सुख मिले तो खूब पुण्य करो.
 कौन सा प्रारब्ध हमारे जीवन में चालू हो, इसमें मनुष्य स्वतंत्र है.
 यदि पाप करोगे तो पाप-प्रारब्ध जागकर तुम्हें दुखी कर देगा और पुण्य करोगे तो पुण्य-प्रारब्ध जागकर तुम्हें सुखी कर देगा.
 तो ‘जनानां पुण्यकर्मणाम् ’- पाप हो गये क्षीण और पुण्य कर्म का किया अनुष्ठान; तो इससे क्या हुआ?
 जब पाप-पुण्य का द्वन्द्व ढीला पड़ा तो राग-द्वेष का द्वन्द्व भी ढीला पड़ गया, सुख-दुख का द्वन्द्व भी ढीला पड़ गया और अपने पराये का द्न्द्व भी ढीला पड़ गया.
 उन सबसे मिल गयी मुक्ति और मनुष्य दृढ़व्रती होकर भजन करने लगा- ‘भजन्ते मां दृढ़व्रताः’ असल में दृढ़निश्चयी होकर भगवद्-भजन करना ही पापक्षय और पुण्योत्पाद की पहचान है.
 जो मनुष्य दृढ़ निश्चय करके भगवद्-भजन में संलग्न हो जाता है, उसके पाप क्षीण होकर पुण्य बढ़ने लगते हैं.
 यही भजन की पहचान है.
 गीता की यह विशेषता है कि एक अध्याय पूरा करते-करते उसमें अगले अध्याय के बीज भी डाल देते हैं.
 अब तक ऐसा ही होता है.
 आप इस पर ध्यान देकर देखेंगे तो आपको पता चल जायेगा.
 अब भगवान् कहते हैं कि आप प्रयत्न कीजिए, परंतु प्रयत्न करने में आश्रय अपने पौरुष का न लेकर मेरा लीजिए- ‘ मामाश्रित्य यतन्ति ये.
 ’ आश्रय लीजिए मेरा और प्रयत्न कीजिए.
 आप राजा की सेना में भर्ती होकर दुश्मन से लड़ रहे हैं तो यह आपका राजाश्रय हो गया.
 उस स्थिति में आप अकेले नहीं है, आपके बड़े-बड़े मददगार हैं.
 स्वयं राजा ही आपका मददगार है.
 लेकिन आप राजाश्रय बिना लिये अकेले ही बंदूक लेकर दुश्मन से लड़ने के लिए चले जायेंगे तो कमजोर पड़ जायेंगे.
 इसलिए, आश्रय लीजिए भगवान् का और प्रयत्न कीजिए स्वयं.
 अब बोले कि भाई, किसके लिए करें.
 उद्देश्य क्या हो?
 कि ‘ जरामरणमोक्षाय ’- जरा माने अनुत्साह; जरा माने बुढ़ापा नहीं.
 मनुजी का श्लोक है कि यदि बाल सफेद हो जाएँ तो उससे कोई बूढ़ा नहीं हो जाता.
 संन्यासियों में तो उम्र से बुढ़ापा मानते ही नहीं है.
 धर्मात्माओं में भी नहीं मानते हैं.
 धर्मात्माओं में भी उम्र से बड़प्पन नहीं मानते हैं.
 यह तो बुजुर्ग लोग कहते हैं कि हमारे बाल धूप में सफेद नहीं हुए हैं- और यह कहकर अपने बुजुर्ग पने का प्रभाव डालते हैं; यह कहकर प्रभावित करते हैं कि हम बूढ़े और तुम बच्चे हो.
 लेकिन यह बात महात्माओं में तो नहीं चलती है.
 वहाँ जो ज्ञानवृद्ध होता है, उसी को वृद्ध मानते हैं.
 ऐसी लोकमान्यता है कि शूद्रों में जो अवस्था का बड़ा है, उसे बड़ा मानते हैं, वैश्यों में जो धन बड़ा है, उसे बड़ा मानते हैं, क्षत्रियों में शक्ति-बल से बड़ा कहलाता है और ब्राह्मणों में जो ज्ञान से बड़ा है, वह बड़ा माना जाता है.
 ज्ञानवृद्धों की वृद्धता ही ब्राह्मणों में स्वीकार की जाती है.
 इसलिए जरा माने उम्र का बुढ़ापा नहीं, जरा माने यह धारणा है कि हमारे अंदर अब की उत्साह नहीं है.
 अरे, उत्साह गया तो वीर रस का उदय कैसे होगा?
 लेकिन यदि बुढ़ापे में भी उत्साह बना रहे तो सब कुछ कर सकोगे.
 व्रज में देखो कि बुढ़े लोग भी घोंटू तक का काजल लगाकर कैसे नाचते हैं और गाते हैं कि ‘जो रस बरस रह्यो बरसाने सो रस तीन लोक में नाहीं.
 ’ किसी संसारी बूढ़े को कहो तो क्या वह नाचेगा-गायेगा?
 व्रजवासी तो बुढ़ापे में भी जवान रहते हैं.
 इसलिए ‘ते ब्रह्म तद्विदुः कृत्स्नमध्यात्मं कर्म चाखिलम्’- वे ब्रह्म को जानते हैं, समग्र अध्याय को जानते हैं और समग्र कर्म को जानते हैं.
 ब्रह्म को जानना, कर्म को जानना और अधिभूत को जानना- यही उनका काम है.
 अब यहीं एक बात आपको सुना देता हूँ.
 इस श्लोक में जो ‘मां’- ‘मां’ आया है, उसका अर्थ क्या है?
 यदि आप भगवान् को जानेंगे और केवल व्यतिरेक दृष्टि से जो सबसे परे है, सबसे अतीत है, उसी-उसी को जानेंगे तो मरने के समय उसे भूल भी जायें तो कोई आश्चर्य नहीं होगा.
 लेकिन आप परमेश्वर को ऐसे ढंग से जानेंगे कि ब्रह्म भी वही है, अध्यात्म भी वही है, कर्म भी वही है, अधूभूत भी वही है, अधिदैव भी वही है, अधियज्ञ भी वही है तो इसका अर्थ है कि उसके सिवाय और कुछ नहीं है- ‘ साधिभूताधिदैवं मां साधियज्ञं च ये विदुः .
 ’ ऐसी स्थिति में आप देखेंगे कि ‘प्रयाणकालेऽपि च’ अर्थात् मृत्यु के समय भी जो कुछ आपको मालूम पड़ेगा, वह परमात्मा का स्वरूप होगा.
 यदि आप कहें कि मुझे तो मौत मालूम पड़ती है तो मृत्यु के रूप में भी भगवान् ही हैं- ‘ मृत्युः सर्वहरस्वाहम्.
 ’ जिसने अधिभूत के रूप में भगवान् को जान लिया उसने मृत्यु के रूप में भगवान् को जान लिया.
 अधिभूत का ही नाम तो मृत्यु है.
 इसके अतिरिक्त मृत्यु और क्या है?
 आपने गीता में पढ़ा होगा- ‘अमृतञ्चैव मृत्युश्च सदसच्चाऽहमर्जुन’.
 भगवान् कहते हैं कि अमृत भी मैं हूँ, मृत्यु भी मैं ही हूँ, सत् भी मैं ही हूँ और असत् भी मैं ही हूँ.
 इसलिए केवल व्यतिरेक-विधाया नहीं अन्वय-विधया भी, अन्वय-व्यतिरेकातीत विधया भी और अन्वय- व्यतिरेकोभयविधया भी परमात्मा को जानिये.
 वही अन्वित है, वही व्यतिरिक्त है, वहीं दोनों है और उसमें अन्वय-व्यतिरेक है ही नहीं.
 इसका अर्थ है ब्रह्मातिरिक्त कुछ नहीं है.
 इसलिए जरा-मरण भी ब्रह्मस्वरूप ही है.
 बुढ़ापा भी ब्रह्म है और मौत भी ब्रह्म है.
 ‘ प्रयाणकालेऽपि मां ते विदुर्युक्तचेतसः’- जिसका ज्ञान युक्त है, युक्तियुक्त है, सच्चा है- वह ‘युक्तचेतस्’ है.
 युक्त शब्द का अर्थ यह भी होता है कि ‘युक्तिः अस्यास्ति इति युक्तः.
 ‘युक्तचेतसः’ माने जिनको युक्तियुक्त ज्ञान प्राप्त हुआ है, जिनको समाधि में तो ब्रह्म दिखता है और विक्षेप में भी ब्रह्म दिखता है.
 जिसको समाधि में तो ब्रह्म दिखता है किन्तु विक्षेप में नहीं रदिखता, उसका ब्रह्म अधूरा है और जिसको समाधि में तो ब्रह्म दिखता है किन्तु विक्षेप में नहीं दिखता, उसका ब्रह्म अधूरा है और जिसको विक्षेप में दिखता है, समाधि में नहीं, उसका ब्रह्म भी अधूरा है.
 इसी तरह जिसका समाधि-विक्षेप दोनों में तो ब्रह्म दिखता है पर दोनों के अत्यन्ता भाव का अधिष्ठान है- इसका साक्षात्कार नहीं है, तो उसका ब्रह्म भी अधूरा है.
 यहाँ तो विक्षेप वही है, समाधि वही है, दोनों में वही है, दोनों के बिना भी वही है और दोनों के अत्यन्ता भाव का अधिष्ठान भी वही है.
 इसलिए उसमें समाधि-विक्षेप मिथ्या है.
 यही ब्रह्मज्ञान की प्रक्रिया है.
 इस प्रकार यह ‘ज्ञान-विज्ञानयोग’ नामक सातवाँ अध्याय पूरा हुआ ; .
 अब प्रश्न मिल गया है अर्जुन को-
 अर्जुन पूछते हैं कि यह ब्रह्म नाम की चीज क्या है?
 आप जानते हैं कि यह व्रजभूमि तो बड़ी विचित्र है.
 महात्मा लोग, देखो, नाराज मत होना.
 व्रजवासी तो बहुत भोले होते हैं.
 एक कुएँ पर कुछ ग्वालिनें पानी भर रही थीं.
 वहाँ कई संन्यासी महात्मा लोग जाकर बैठ गये और आपस में घटाकाश-मठाकाश की चर्चा करने लगे.
 बोले कि ‘निरतिशयं बृहत् ब्रह्म, परिच्छेदसामान्यात्यन्याभावोपलक्षितत्वं ब्रह्मत्वम्’- अर्थात् ब्रह्म परिच्छेद सामान्य के अत्यन्ताभाव से उपलक्षित है; परिच्छेद- सामान्य माने किस्म-किस्म के टुकड़े, किस्म-किस्म की परिच्छिन्नताएँ; तरह-तरह के जो कतरे हैं- मिट्टी के कतरे, पानी के कतरे, आग के कतरे, देश के कतरे, काल के कतरे, वस्तु के कतरे- उन कतरों को बोलते हैं परिच्छेद-सामान्य.
 इनका जो अत्यन्ताभाव है और वह अत्यन्ताभाव जिसका लक्षण नहीं, उपलक्षण है माने तटस्थ लक्षण है; लक्ष्य के साथ लगे बिना दूर ही से दिखाता है- वह है ब्रह्म .
 जब संन्यासी महात्मा लोग इस प्रकार की चर्चा करने लगे तब बेचारी गाँव की गँवार ग्वालिनें पूछ बैठीं की अरि सहेली, ये साधु लोग जिस ब्रह्म की बात कर रहे हैं, वह क्या होता है?
 बोली कि अरी सखी, कोई ब्रह्म हमारे साँवरे-सलोने श्यामसुंदर का स्वरूप हो या कोई रिश्तेदार-नातेदार हो या कुछ सालावाला लगता हो, तब तो हम बतायें कि वह कौन है?
 यहाँ बिना श्यामसुंदर से संबंध हुए ब्रह्म का नाम कौन लेगा?
 तो अर्जुन ने पूछा कि बाबा, वह ब्रह्म कौन है?
 देखो, पहले अर्जुन ने ब्रह्म को परोक्ष देखा था, फिर ब्रह्म को प्रत्यक्ष देखा और फिर ब्रह्म अपरोक्ष हो गया.
 यह बात हम आपको गीता में सुनायेंगे.
 यहाँ परोक्ष ब्रह्म ही है जिसके बारे में अर्जुन का प्रश्न है- ‘किं तद् ब्रह्म?
 ’ यदि पूछो को प्रत्यक्ष कौन सा है तो गीता के दसवें अध्याय का बारहवाँ श्लोक देखो- ‘परं ब्रह्म परं धाम पवित्रं परमं भवान्.
 ’ वह प्रत्यक्ष ब्रह्म है.
 इसी तरह अपरोक्ष ब्रह्म भी है गीता में.
 तो अर्जुन का प्रश्न है कि वह ब्रह्म क्या है?
 आध्यात्म क्या है?
 कर्म क्या है?
 यहाँ पुरुषोत्तम कहने का अभिप्राय है कि आप पर मेरी पूरी श्रद्धा है.
 आप जो बतायेंगे उसे मैं समझने की कोशिश करूँगा और बिना श्रद्धा के, बिना प्रेम के मैं किसी से सुनूँगा तो वह जल्दी दिल में बैठेगा ही नहीं.
 अर्जुन आगे पूछते हैं कि अधिभूत क्या है?
 अधिदैव क्या है?
 अधियज्ञ क्या है?
 और प्रयाणकाल में नियतात्मा होकर आपका ध्यान कैसे प्राप्त करें- ‘प् रयाणकाले च कथं ज्ञेयोऽसि नियतात्मभिः ?
 वैसे महात्मा लोग कभी-कभी पूछने पर भी चुप हो जाते हैं, क्योंकि प्रश्नकर्ता जब ऐसा प्रश्न करता है, तब उसके प्रश्न से ही मालूम पड़ जाता है कि यह जो चीज पूछ रहा है, उसे यह बिल्कुल जानता ही नहीं है.
 इसलिए महात्मा लोग कहते हैं कि बाबा अन्धे के आगे रोने से तो अपनी आँख भी चली जाती है- ‘अंधों के आगे रोना, अपना दीदा खोना.
 ’ इसलिए जो बिलकुल नासमझ हैं, उन्हें सुनाकर क्या करना?
 लेकिन दूसरा दृष्टिकोण यह है कि यदि प्रश्नकर्ता ठीक ढंग से प्रश्न करता हो तो उसको उत्तर देना चाहिए.
 प्रश्नकर्ता कहीं न कहीं भ्रम में है तो तभी तो प्रश्न कर रहा है!
 हाँ, यदि परीक्षा लेने के लिए कोई प्रश्न कर रहा है, तब तो उत्तर देने की जरूरत ही नहीं है.
 उसका तो यही उत्तर है कि जाओ बाबा, अपने किसी विद्यार्थी से प्रश्न करो और उसकी परीक्षा लो, हम तुम्हारे परीक्षालय में प्रतिष्ट नहीं हैं.
 किन्तु यहाँ अर्जुन तो सच्चे मन से प्रश्न कर रहा है कि ‘किं तद् ब्रह्म ?
 ’ ब्रह्म क्या है?
 भगवान् बोले कि ‘अक्षरं ब्रह्म परमम.
 परमम् अक्षरं ब्रह्म’.
 देखो, एक है अक्षर ऊँ स्वर भी है, वर्ण भी है, स्वर-वर्णातीत भी है.
 क्योंकि अकार उकार तो दोनों स्वर हैं और मकार वर्ण है तता उससे जो उपलक्षित है, वह न स्वर है, न वर्ण है.
 ‘अव्’ धातु से सम्प्रसारण करके बना लो, अवति इति ऊँ ; जो अविद्या के अन्धकार में अपनी रक्षा करे, उनका नाम है- ऊँ.
 बोले कि नहीं, यहाँ अक्षर से मतलब नहीं है.
 यहाँ तो अक्षर का जो परमार्थ है वह ब्रह्म है- ‘अक्षरं ब्रह्म परमम.
 परमम् अक्षरं ब्रह्म.
 यत्र अक्षरस्य पारम्यम् भवति’- यह ऊँकार का तात्पर्य है.
 माण्डूक्योपनिषद् में एक तो अभिधेय की प्रधानता से ओंकार का निरूपण है और एक अभिधान की प्रधानता से ओंकार का निरूपण है.
 अभिधेय की प्रधानता से माने वस्तु की प्रधानता से ओंकार का निरूपण.
 वैश्वानर, तैजस, प्राज्ञ, तुरीय- यह वस्तु का निरूपण है और अकार-उकार-मकार तथा अमात्र- ये चार विभाग करके, अभिधान की प्रधानते से निरूपण है.
 अभिधान माने नाम.
 ओंकार में नाम की भी प्रधानता है और अर्थ की भी प्रधानता है.
 अर्थ की प्रधानता से जो ओंकार है, उसका नाम ब्रह्म है- ‘अक्षरं ब्रह्म परमम्.
 ’ ऊँ इति आत्मानं युञ्जीत- यह एक निमित्त ऊँकार है.
 आत्मदेव का निमित्त है, आलम्बन है.
 आलम्बनरूप जो ओंकार है, वह अक्षरात्मा है और जो अक्षर का परम तात्पर्य है, वह ब्रह्म है.
 अब भगवान् कहते हैं कि अर्जुन , ब्रह्म को तो तुम जानते ही हो!
 वह ‘बृहत्वाद्’- देश-काल वस्तु से अपरिच्छिन्न, स्वजातीय, विजातीय, स्वगतभेद से शून्य और संकोचभाव होने के कारण निरतिशय महान् है.
 क्योंकि उसको सिकोड़ने वाली कोई शैली है ही नहीं. वह रबड़ की तरह नही है कि सिमट जाये और फैल जाये या कोई प्रवाही पदार्थ नहीं है कि काल में इसकी धारा बहती रहे.
 वह कोई जड़ द्रव्य भी नहीं है कि रूप से रूपान्तर को प्राप्त होता रहे.
 वह न तो देश में फैलता-सिकुड़ता है, न काल में बढ़ता है और न रूपान्तर को प्राप्त होता है.
 वह तो निरतिशय वृहत् है, देश-काल-वस्तु से अपरिच्छिन्न है, सजातीय-विजातीय-स्वगत-भेद से शून्य है.
 आपने एक बात पर जरूर ध्यान दिया होगा कि यदि ब्रह्म ‘मैं’ से अलग होगा, तो ब्रह्म ही नहीं होगा.
 एक तो अचेतन होगा, दूसरे परिच्छिन्न होगा.
 मतलब यह कि हमसे अलग होने पर ब्रह्म बेहोश होगा, जड़ होगा.
 हमारी चेतनता जिसको नहीं मिलेगी, वह तो अचेतन ही रहेगा.
 वह दृश्य होगा, आश्रित होगा, जड़ होगा, परिच्छिन्न होगा.
 उसी तरह हम ब्रह्म से अलग हो जायें तो टुकड़े-टुकड़े हो जायेंगे, कटपिट जायेंगे.
 जब आत्मरूप ब्रह्म होता है, तब चेतन हो जाता है और जब ब्रह्मरूप आत्मा होता है, तब परिपूर्ण हो जाता है.
 परिपूर्णता के साक्षात्कार का इसके सिवाय दूसरा उपाय नहीं है.
 अब अर्जुन पूछते हैं कि ‘ किमध्यात्मम् ’ अध्यात्म क्या है?
 बोले कि अध्यात्म उसको कहते हैं जो शरीर के भीतर ही हो.
 ‘आत्मनि इति अध्यात्मम्’ इस सप्तमी विभक्ति-अधिकरण विभक्ति का जो ‘अधि’ है, वही जब ‘आत्मा’ के पहले लगजाता है तब ‘अध्यात्म’ शब्द बन जाता है.
 यदि किसी पंडित से पूछा जाये कि आप कहाँ निवास करते हैं तो पंडित उत्तर दे सकता है कि ‘अधि-अयोध्याम्’- हम अयोध्या में निवास करते हैं.
 वह काशी का रहने वाला होगा तो बोलेगा कि अधिकाशि.
 ‘में’ के अर्थ में ही ‘अधि’ शब्द जुड़ता है!
 यहाँ आत्मा का अर्थ है शरीर इस शरीर में क्या है?
 बोले कि शरीर में स्वभाव है-
 ‘स्वस्य भावः स्वरूपों भावः स्वभावः.
 ’ स्वरूप का जो भाव है इस शरीर में, यही अध्यात्म है ; यह हमारी हड्डी है, यह हमारी मनुष्य जाति है- यह स्वभाव है.
 हड्डी है, यह हमारी मनुष्य जाति है- यह स्वभाव है.
 हड्डी अध्यात्म नहीं है; हड्डी को मेरा मानना- यह अध्यात्म है.
 यह मैं मनुष्य हूँ, यह मेरी बुद्धि है, यह मेरा विचार है.
 अरे, ऐसे-ऐसे विचार आसमान में न जाने कितने उड़ते रहे हैं! ;   इसलिए तुम अपने विचार का अभिमान मत करो.
 ‘ स्वभावोऽध्यात्ममुच्यते .
 फिर स्व माने यह मैं हूँ.
 आत्मा, आत्मीय, जाति, और धन- ये ‘स्व’ शब्द के चार अर्थ होते हैं और इस शरीर के भीतर इन चारों प्रकार के जो भाव हैं, ये इस प्रकार होते हैं- ये हड्डी-मांसादि मेरे हैं, इसकी आकृति ग्रहणा जाति मेरी है, इसमें मति- विचार आदि मेरे हैं और यह मैं हूँ.
 देह में ‘मैं’ भाव कभी नहीं होता.
 कौन कहात ह कि मैं हड्डी-मांस-चाम का पुतला हूँ?
 वह तो बोलता है कि मैं ब्राह्मण हूँ, क्या समझते हो!
 वे अपने को शरीर भी नहीं समझते हैं, शरीर में आरोपित ब्राह्मण समझते हैं.
 इसी तरह संन्यासी भी कहता है कि मैं संन्यासी हूँ.
 भलेमानुष, जब तुम पैदा हुए थे, तब चोटी जनेऊ नहीं था और इस दृष्टितक से तुम संन्यासी ही थे और जब मरोगे तब भी चोटी जनेऊ पहले जल जायेंगे तो संन्यासी होकर ही जलना पड़ेगा.
 यह सब अध्यारोप तो बीच में ही आया है.
 ब्राह्मणत्व, संन्यासित्व आदि- ये सब अध्यारोप ही हैं.
 ये सब शास्त्रीय अध्यारोप हैं और हिन्दुत्व आदि अशास्त्रीय आरोप हैं.
 जो हिंदुत्व इस्लाम धर्म को नीचा दिखाने के लिए हो, ईसाई धर्म को काटने के लिए हो तो वह शास्त्रीय नहीं है, साधन नहीं है.
 परंतु ब्राह्मण-क्षत्रिय-वैश्य आदि में जो भेद- बुद्धि हो गयी है, उसके निवारण के लिए जो हिंदुत्व हो तो वह सर आँखों पर है.
 छोटे अध्यारोप के निवारण के लिए बड़े अध्यारोप को हम स्वीकार करते हैं.
 तो, कर्म क्या है?
 करने का नाम कर्म नहीं, विसर्ग का नाम कर्म है- ‘ भूतभावोद्भवकरो विसर्गः कर्मसंज्ञितः .
 ’ विसर्ग शब्द का अर्थ होता है विसर्जन, त्याग.
 संस्कृत में सृजन या विसर्जन का, विसर्ग का अर्थ क्या है?
 आप अनजान में जो-जो चीज अपनाते गये हैं, उनसे पिण्ड छुड़ाने की प्रक्रिया का नाम विसर्ग है, विसर्जन है.
 विसर्ग अपवाद प्रधान ही होता है.
 यदि अपवादार्थ को ही अध्यारोप करना पड़े तो उसका नाम भी विसर्ग ही होगा.
 अब हम आपको इसका खुलासा सुनाते हैं.
 ये जो भूत हैं, प्राणी हैं; क्या है?
 भूतभाव माने शुद्ध भाव भी होता है, ब्रह्म भी होता है- यथा भूतब्रह्म.
 जो स्वतः सिद्ध हो, वह भूत है.
 भूतार्थ- संबंधी ज्ञान का निरूपण भाष्यादि में आता है, परंतु इस बात को एक बार हम छोड़ देते हैं.
 ऐसे समझो कि प्राणियों के भीतर बड़े-बड़े उत्तम भाव छिपे हुए हैं परंतु- ‘सर्गे मोहं यान्ति परन्तप ; ’ सर्ग में मोह हो जाने से वे सब के सब आच्छादित हो गये.
 जब आप विसर्ग करेंगे, माने सर्ग-मोह का ज्यों-ज्यों परित्याग करेंगे, त्यों-त्यों आपके अन्दर नवीन-नवीन भावों का, उत्तम-उत्तम भावों का, उद्भव होगा.
 इसलिए आप ‘ भूतभावोद्भवकरो विसर्गः ’- जितना-जितना छोड़ेंगे, ‘त्यजतैव हि तल्लभ्यं आत्मात्युक्तं परं पदम्.
 ’ सुरेश्वराचार्य भगवान् कहते हैं कि जितना-जितना त्याग करोगे उतनी-उतनी ही आत्मा-परमात्मा की उपलब्धि होगी ; क्योंकि ‘आत्मायुक्तम् परं पदम्’.
 यह जो अपवाद करने वाला है, अशेष-विशेष जो आत्म है, वही परमात्मा है.
 इसलिए परमात्मा के निकट पहुँचने वाला, भक्ति देनेवाला, धर्म देने वाला, योग देने वाला, तत्वज्ञान देने वाला जो भूतभाव, धर्मभाव, भक्तिभाव, योगभाव, ज्ञानभाव का उद्भव करने वाला जो विसर्ग है, उसी का नाम कर्म है.
 अब यह बात है भाई कि यदि कोई टीका-टिप्पणी करेक आपने अपने मन में दूसरा अर्थ बैठा लिया हो, तो मैं सुना रहा हूँ, यह नहीं बैठेगा, क्योंकि-
 अगर तुम्हारे दिल में पहले से कुछ भरा होगा तो यह बात बैठेगी नहीं.
 लेकिन अगर पहले से कोई पूर्वाग्रह नहीं होगा, तब आप देखना कि यह विसर्ग कैसे बैठता है कि इसका नाम कर्म है!
 कर्म क्या है?
 जो हमारे हृदय में वास्तविकता की ओर ले जाने वाले उत्तम भाव है, सिद्ध भाव हैं, उनकी उद्भूति जिससे हो, वे जिससे पैदा हों- वह कर्म है.
 विसर्ग के हाथ होते हैं, क्योंकि कर्म बिना ‘कर’ के नहीं होता.
 ‘क्रियते इति कर्म’- जो किया जाये, वह कर्म है और ‘क्रियते अनेन’- जिससे बनाया जाएगा; इसका निर्माण किया जाएगा; यह साधन होगा.
 असल में साधन वह है, जो तुम्हारे ऊपर बैठी हुई मैल का विसर्जन कर दे और उसके बाद जो तुम्हारी सच्ची चमक है, ज्ञान है, आनन्द है, सत् है- वह प्रकट हो जाये.
 ‘विसर्गः कर्मसंज्ञितः ’- असली कर्म क्या है?
 असल में मल-प्रक्षालन ही कर्म है.
 दानरूप हविष्य, देवोद्देश्यक हविष्यान्न कर्म है, विसर्ग है.
 यह जो जिंदगीभरकी कमाई को इकट्ठा करके रखा है और इसमें मेरा-मेरा-मेरा कर रहे हो, इसको जरा छोड़ो भाई; देवभाव का उदय होने दो!
 होम का नाम भी विसर्ग है ; यज्ञ का नाम भी विसर्ग है.
 अधिभूत क्या है?
 अधिभूत माने जो प्राणी-जाति को दृष्टि में रखकर पैदा होता है- ‘अधिभूतं क्षरो भावः .
 ’ क्षरभाव का अर्थ है ‘क्षरतीति क्षरो विनाशी भावः.
 ’ जो भी वस्तु पैदा होती है, वह मरती है- ‘फरा सो झरा, जो बरा सो बुताना.
 ’ यद् जन्यं तद् अनित्यम्, यत्कृतकं तद् अनित्यम्, यद् दृष्ट तन्नष्टम्.
 प्राणियों के सामने आने-जाने वाली जो भी चीजें हैं, जो भी क्षरभाव हैं, क्षर पदार्थ हैः उनका नाम अधिभूत है.
 ये प्राणियों के सामने पैदा होते और चले जाते हैं; और आते हैं.
 इन्हीं का नाम अधिभूत है.
 ‘ पुरुषश्चाधिदैवतम् ’- देवता बहुत हैं.
 एक ही मंत्र में अनेक देवताओं के नाम हैं- ‘अग्निदेवता, वातो देवता.
 ’ इसलिए देवता को अगणित हैं.
 फिर यह पुरुष कौन है?
 आओ, इस पर विचार करें.
 हम लोग कभी-कभी ब्रह्मा-विष्णु-महेश को भी देवताओं की कोटि में ले आते हैं.
 तो जब एक-एक ब्रह्माण्ड में अलग-अलग ब्रह्मा-विष्णु-महेश हैं, तब कोटि-कोटि ब्रह्माण्ड जिसके संकल्प में हैं- वह हिरण्यगर्भ ही पुरुष होगा.
 अतः यहाँ पुरुष शब्द का अर्थ है प्रथम पुरुष, आदि-पुरुष.
 ईश्वर पुरुष नहीं है, क्योंकि उसमें पुरुषाकृति नहीं है.
 प्राज्ञ पुरुष नहीं है, क्योंकि उसमें भी पुरुषाकृति नहीं है.
 इसलिए हिरण्यगर्भ पुरुष है.
 वह पुरुषाकृति है और कोटि-कोटि ब्रह्माण्डों को अपने आकार में धारण करके अभिव्यक्त है.
 सूक्ष्म अभिव्यक्ति का स्थान हिरण्यगर्भ है, अव्यक्ति का स्थान ईश्वर है और स्थूल व्यक्ति का स्थान विराट् है- ‘विविधं राजते इति विराट्.
 तो ‘ पुरुषश्चाधिदैवतम् ’ का अर्थ है सूर्य देवता, चंद्रमा देवता, वरुण देवता और प्रत्येक ब्रह्माण में कोटि-कोटि ब्रह्मा, कोटि-कोटि विष्णु, कोटि-कोटि रुद्र.
 ये सब कोटि-कोटि ब्रह्माण जिसके एक-एक रोमकूप में निवास करते हैं, वह हिरण्यगर्भ पुरुष अधिदैवत है.
 उसी के बारे में कहा गया है कि-
 जिसके रोम-रोम में ब्रह्माण्ड है और एक-एक ब्रह्माण्ड में एक-एक ब्रह्मा, विष्णु और एक-एक रुद्र हैं.
 इस प्रकार कोटि-कोटि ब्रह्माण जिसके एक-एक रोमकूप में हैं, उसी हिरण्यगर्भ को देखो ; वही हिरण्यगर्भ पुरुष है ; भगवान् कहते हैं कि अर्जुन, तुम देहधारियों में श्रेष्ठ हो.
 और मैं स्वयं विष्णु रूप हैं, लेकिन कोटि-कोटि ब्रह्माण्डों में अलग-अलग रहने वाला विष्णु नहीं.
 मैं तो वह विष्णु हूँ जिसका अर्थ है ‘वेवेष्टि विश्वम् इति विष्णुः.
 तो मैं अधियज्ञ हूँ- माने बिना किसी स्वार्त के, बिना किसी वासना के, बिना किसी प्रयोजन के, अपने साथ बिना कुछ चिपकाने की इच्छा के, मैं इस यज्ञ-सृष्टि का संचालन कर रहा हूँ- सूर्य को प्रकाश दे रहा हूँ, अग्नि को तेज दे रहा हूँ.
 ‘वायुर्यमोग्निर्वरुणः शशांकः प्रजापतिस्त्वं प्रपितामहश्च ’ (गीता) सदसत् तत् परं यत्.
 यह तुम्हीं हो.
 तो पुरुष हिरण्यगर्भ और अधियज्ञ है.
 पुरुष और अधियज्ञ में अंतर क्या है?
 पुरुष वासनानुरूप सृष्टि का आधार है और अधियज्ञ स्वयं कल्पानुकूल सृष्टि का आधार है तथा निस्संकल्प है.
 स्वयं निस्संकल्प है और निखिल सृष्टि का आधार है और परब्रह्म परमात्मा में संकल्प सृष्टि की प्राप्ति नहीं है.
 वह तो अधिष्ठान है.
 ‘ देहभृतां वर’- का अर्थ है कि जितने भी देहधारी हैं, उनमें हे अर्जुन, तुम पुरुर्षभ हो.
 भगवान् कहीं भरतर्षभ बोलते हैं तो कहीं पुरुषर्षभ बोलते हैं.
 अपने शिष्य को हर समय डाँटते ही नहीं रहना चाहिए- तुम बेवकूफ हो, तुम बेवकूफ हो!
 नहीं तो वह सचमुच बेवकूळ हो जायेगा.
 एक महापुरुष थे जो अपने चेले को भी पुकारते, कहते ओ पागल!
 तो वह सचमुच ही पागल हो गया.
 लेकिन भरतर्षभ बोलो, पुरुषर्षभ बोलो, ‘देहभृतां वर’ बोलो, चेला तो अपने को छोटा समझता ही है.
 अगर तुमने भी उसको छोटा समझा दिया तो वह सचमुच छोटा हो जायेगा.
 इसलिए तुम उसको बड़ा समझाओ और कहो कि तुम ब्रह्म हो!
 गुरु का गुरुत्व इसी में है कि वह छोटे को बढ़ा दे.
 उसको जिंदगी भर बेवकूफ बनाकर रखना गुरुत्व नहीं है.
 इस विषय में श्रीकृष्ण भगवान् बड़े चतुर हैं.
 वे समझते हैं कि चेले को फँसाये रखना चाहिए.
 उसकी तारीफ करेंगे तो तुम बहुत अच्छे हो तो हमारी बात को समझने की कोशिश करेगा.
 नहीं तो ‘सभामध्ये मानभंगात बुद्धिभ्रंशो भवेद् ध्रवम्.
 ’ प्रजापति ने विरोचन को बिलकुल नहीं कहा तू अज्ञानी है!
 उन्होंने कहा कि यदि भरी सभा में कह देंगे कि हे इन्द्र! ;   हे विरोचन! ;   तुमको ज्ञान नहीं हुआ तो इनकी बुद्धि भ्रष्ट हो जायेगी.
 सभा में चेले का भी अपमान नहीं करना चाहिए, नहीं तो वह अकेले में कहेगा कि महाराज, आपने जो कहा, सो तो ठीक है, लेकिन आपने भरी सभा में कहा- यह अच्छा नहीं किया.
 अंतकाले- पहले जब उर्दू में लिखा-पढ़ी होती थी तब उसमें ‘इन्तकाल’ लिखते थे.
 उसका अर्थ है अन्तिम रूप, अन्तिम लिखा-पढ़ी.
 यहाँ अन्तकाल का अर्थ भी अन्तिम लिखा-पढ़ी है.
 अंतकाल ही है यह.
 मैंने श्रीजयदयालजी गोयन्दका से एक दिलचस्प बात सुनी थी.
 एक आदमी फोटो खिंटवाने के लिए गया तो खूब दाढ़ी-मूँछ मुँड़वाकर, खूब चिकना-चुपड़ा बनकर पहुँचा, जब फोटोग्राफर ने कहा कि ‘रेडी’, तब फोटो खिंचवाने वाले के मुँह पर, ऊपरी होंठ पर एक मक्खी आकर बैठ गयी और उसने अपना जो होंठ बिचकाया, तो उसी का फोटों खिच गया.
 तो, यही अंतकाल का मतलब है!
 इसी का नाम अंतकाल है.
 मूँछ-दाढ़ी बनवायी, स्नान किया, सुंदर कपड़े पहने-लेकिन जब फोटो खिंचवाने का मौका आया तो मुँह बिचक गया.
 इसलिए भाई, ‘अन्तकाले च मामेव स्मरन्’ स्मरन् की बात है.
 भगवान् के स्मरण में डूब जाओ और कब यह शरीर गिर गया, इसका ख्याल मत करो.
 भगवान् की स्मृति में अपने को डूबो दो और शरीर का परित्याग हो जाने दो!
 ‘स यः प्रयाति, स मद्भावं याति’- जो मेरा स्मरण करता हुआ शरीर-त्याग करके प्रयाण करेगा, वह भगवद्भाव को प्राप्त हो जायेगा.
 भगवान् बोले कि हे अर्जुन, मेरे इस कथन में तुम्हें कोई संशय है क्या?
 अगर हो तो उसको निकालकर फेंक दो!
 ‘ नास्त्यत्र संशयः ’- इसमें कोई संशय नहीं है.
 संशय तो सोने वाले को होता है, जागने वाले को कभी कोई संशय नहीं होता.
 यह शीङ् स्वपने धातु से ही संशय शब्द बनता है- ‘सम्यक् शयनम्’.
 संशय किसको है?
 उसको है जो परमार्थ की ओर से बिलकुल शयान है, सो रहा है.
 उसे मालूम नहीं है कि परमार्थ क्या है?
 तभी संशय होता है, जब मन में दुविधा होती है कि यह ठीक है कि वह ठीक है!
 बाबा जी लोग इस बात को जानते हैं.
 बोले किधर चलें?
 चाहे जिधर चलो.
 अरे, चाहे जिधर क्यों चलें?
 इसलिए चलें कि जहाँ जायेंगे, वही परमात्मा है.
 जहाँ जायेंगे वही रोटी है ; जहाँ जायेंगे, वहीं सोने के लिए धरती है.
 इसलिए किधर जायँ- यह सवाल ही कहाँ है?
 संशय तो उनको होगा, जिन्हें डर होगा कि इधर ईश्वर नहीं मिलेगा, रोटी नहीं मिलेगी.
 ठंड लगने पर कम्बल नहीं मिलेगा.
 जिसको ऐसा डर हो, उसे संशय होगा कि इधर जायें कि उधर जायें.
 जिस मूर्ख को यही पता नहीं है कि उसका गाँव किधर है, उसी को संशय होता है.
 लेकिन इसमें कोई संशय नहीं है; और यह बात केवल भगवद्-विषयक नहीं है बल्कि सर्वविषयक है.
 म्रियमाण के अंत को जो गति है- ‘अन्ते या मतिः सा गतिः’- यह बात करके भगवान् कहते हैं कि बाबा, पता नहीं अन्तकाल कब आ जायेगा!
 जिस-जिस भाव का स्मरण करता हुआ मनुष्य अंत में शरीर का परित्याग करता है, उसी-उसी भाव को प्राप्त हो जाता है.
 क्योंकि अंत में प्रयत्न-साध्य भाव का उदय नहीं होता है.
 अभ्यास सिद्ध जो भाव होता है, उसी का उदय अंतकाल में होता है.
 प्रयत्न करने का जो सामर्थ्य है, वह मृत्युकाल में नहीं होता.
 जीभ की पकड़, हाथ की पकड़, पाँव की पकड़, मन की पकड़- ये सब अंतकाल में छूट जाते हैं.
 इसलिए यदि कहो कि हम उसी समय जो चाहेंगे वह कर लेंगे, तो यह कोई समझदारी की बात नही होगी.
 उस समय तो उसी की याद आयेगी, जिसका आजीवन अभ्यास रखोगे.
 इसलिए ‘सदा तद्भावभावितः’- सदा तद्भाव-भावित होकर रहो.
 एक सेठ था.
 वह मरने लगा तो गीता का पाठ करवाया गया, भगवान् के नाम का कीर्तन हुआ और लाख-दो-लाख रुपये उसके हाथ से छुआये गये.
 फिर सत्संगी लोग जाकर उसके कान में पूछें कि भगवान् का दर्शन हो रहा है?
 सेठ ने कहा कि हमें तो कपड़े की गाँठें ही गाँठें दिखायी पड़ रही हैं.
 ऐसा इसलिए हुआ कि जिंदगी भर तो उसने कपड़े की गाँठों की आढ़त जोड़ी, अब मरने के समय गीता-पाठ हो रहा है!
 नाम का जप हो रहा है ; और लोग कह रहे हैं कि भगवान् को याद करो.
 वहतो कहता है कि अरे, पप्पू की मैया कहाँ है?
 वह गीगा कहाँ गया?
 ‘गीगा’ माने बच्चा; बंगालियों में ‘खोका’ होता है ; यह मारवाड़ियों का शब्द है ; इसी तरह मरने के समय लोग काँका, मुन्नी की याद करने लगते हैं, क्योंकि उन्होंने हमेशा तो उनको पुकारा, उनकी याद की.
 अब मरने के समय भगवान् कहाँ से याद आयें?
 हमारे एक ठाकुर साहब थे.
 मशहूर आदमी थे.
 योग पर उन्होंने बीस-पच्चीस ग्रंथ लिखे हैं.
 वे पीकर नशे में लिखते थे और मांसाहारी थे.
 लेकिन लिखते बहुत बढ़िया थे.
 मैंने एक दिन उनसे कोई चर्चा की ; बात-बात में मरने की चर्चा चल पड़ी ; उन्होंने पूछा कि मरने के समय क्या होता है?
 मैंने कहा कि खाने पीने की जो वासना होती है, उसी को पूर्ण करने के अनुकूल शरीर की आकृति बन जाती है.
 बोले कि अच्छा, कहीं मरने के समय मेरे मन में मांस खाने की वासना आ गयी तो क्या होगा पंडितजी!
 मैंने कहा कि गीध बनोगे, क्योंकि गीध बनने पर मांस खाने की आपकी वासना पूरी होगी.
 खूब मजे से खाना. बोले- अरे राम-राम !
 अब आज से माँस खाना छोडता हूँ.
 लेकिन वे प्रतिज्ञा करके भी सात-आठ दिन ही छोड़ते थे.
 फिर खाने लगते थे क्योंकि उसी में उनका मन लगा रहता था.
 इसलिए भाई मेरे, इस भरोसे में मत रहना कि हम आखिर में जो चाहेंगे, वह कर सकेंगे!
 उस समय तो सारे के सारे बन्ध शिथिल पड़ जायेंगे.
 इसलिए ‘सर्वेषु कालेषु मामनुस्मर !
 सर्वेषु गच्छत्सु कालेषु’- जो क्षण-क्षण छीज रहा है, जो क्षण-क्षण क्षीण हो रहा है- इस छीजनें और क्षीण होने वाले समस्त काल में ‘मामनुस्मर युध्य च’- मेरा स्मरण करो और स्वकर्तव्य-पालन की युक्ति से मेरा आदेश मानकर मेरी प्रसन्नता के लिए युद्ध करो.
 यहाँ प्रश्न उठता है कि युद्ध में- से इतनी बातें कहाँ से निकल आयीं?
 पहले तो भगवान् ने आत्मनेपदी को परस्मैपदी बना दिया, यही उनका उपकार हो गया!
 नहीं तो पाणिनी भगवान् से पूछने जाते कि ‘युध्य’ बनाने में बड़ी कठिनाई पड़ती है, ‘युध्यस्व’ बनाना पड़ता है- ‘तस्मात् युध्यस्व भारत’- इसलिए परस्मैपद बनाकर भगवान् ने यह कृपा कर दी कि अपने लिए मत लड़ो बाबा, दूसरों की रक्षा के लिए लड़ो.
 मेरी खुशी के लिए लड़ो- यह अर्थ भी इसमें से निकलता है, क्योंकि भगवान् कहते हैं कि ‘ मय्यर्पित-मनोबुद् धिः- मन में मुझमें अर्पित कर दो.
 अब मन में तो प्यार ही प्यार होता है और जिससे प्रेम होता है, उसकी प्रसन्नता के लिए लोग काम करते हैं.
 तो, ‘मय्यर्पितमनाः, युध्य, युध्यस्व ’- अपना सारा प्यार मुझे अर्पित कर दो.
 अर्जुन बोले कि महाराज, सो तो सब ठीक है ; लेकिन पहले विचार ठीक हो, तब न प्यार अर्पित हो!
 भगवान् ने कहा कि विचार के विषय में मुझ पर निर्भर हो जाओ.
 जब तुम्हारी अकल काम नहीं करती है तो मेरी अकल से काम करो.
 मेरे विचार के अनुसार काम करो; प्यार मुझसे करो और परोपकार के लिए, अपने कर्तव्य के लिए युद्ध करो.
 यदि मेरे लिए युद्ध करोगे, तब मेरी स्मृति भी बनी रहेगी.
 भगवान् को ‘ मय्यर्पितमनोबुद्धिः ’ वाला व्यक्ति बहुत प्यारा है.
 यह बात हम आपको बारहवें अध्याय में सुनायेंगे, जब यह प्रसंग आयेगा कि ‘मय्यर्पित-मनोबुद्धिर्यो मद्भक्तः स मे प्रियः.
 ’ लेकिन यहाँ भी भगवान् यह कहते हैं कि भाई, संशय मत करो- ‘ असंशयः .
 तब क्या करें महाराज!
 मेरी बुद्धि में अपनी बुद्धि मिला दो, मेरे मन में अपना मन मिला दो और संसार में जो कर्म कर रहा हूँ, उसमें अपना कर्म मिला दो.
 तुम्हें मन में मिलाने से ‘आनन्द’ मिलेगा, बुद्धि मिलाने से ‘चित्त’ मिलेगा और कर्म मिलाने से ‘सत्’ मिल जायेगा.
 कर्माधिकरण सत् है, बुद्धि-अधिकरण चित् है और मनोधिकरण आनन्द है.
 इस प्रकार तुम अपने सच्चिदानन्द को मुझ सच्चिदानन्द से मिला दो और कोई संशय मत करो- ‘ मामेवैष्यस्यसंशयः .
 ’ ;   इस प्रसंग को आज प्रातःकाल पूरा करके हम आगे बढ़ना चाहते थे, किन्तु एक सज्जन ने कहा कि ‘अनुस्मर’ पर थोड़ा सा और प्रकाश डालकर फिर आगे प्रारम्भ करना.
 इसलिए आओ, थोड़ा और इस पर विचार करें!
 असल में जिसका अनुभव नही होता है, उसकी स्मृति भी नहीं होती है.
 स्मृति अनुभव-पूर्वक ही होती है- यह नियम है, भले वह अनुभव यथार्थ हो या अयथार्थ हो.
 अयथार्थ अनुभव की भी स्मृति होती है और यथार्थ अनुभव की भी स्मृति होती है- पर अनुभव जरूर चाहिए.
 यदि ईश्वर-विषयक यथार्थ अनुभव हो, तब तो आवरण-भंग होने पर स्मृति की जरूरत रहती ही नहीं है, क्योंकि जो नित्य अपरोक्ष वस्तु सब काल में विद्यमान हो तो एक ही वस्तु का अनुभव और स्मरण नहीं रह सकता क्योंकि जिस चीज का अनुभव हो रहा है, वह क्या भूत की है कि स्मरण करें?
 इसलिए साक्षात् अपरोक्ष परमात्मा का अनुभव हो जाने के बाद स्मृति की अपेक्षा नहीं रहती है.
 वह तो सदा अनुभव स्वरूप है.
 सदा विभात है, सदा स्वप्रकाश है, अपना आत्मा ही है.
 स्मृति तो बीते हुए- की, मरे हुए-की- बिछुड़े हुए-की, परदेश गये हुए- की, परोक्ष की होती है.
 अपनी स्मृति क्या है?
 कभी-कभी तो ऐसा हो जाता है कि जिसका बहुत अभ्यास किया है, उसकी भी विस्मृति हो जाती है.
 यदि परमेश्वर हुआ तो वह अपनी स्मृति स्वयं दे देता है या हमारी ओर से कृपा करके स्मृति करा लेता है ; ‘यं यं वापि स्मरन्भावं’- में जो ‘वा’ लगा है, वह कहता है कि ‘यं यं भावं स्मरन् अपि अस्मरन् अपि’.
 यहाँ ‘वा’ शब्द स्मरण में विकल्प उपस्थित कर देता है- ‘यं यं भावं स्मरन् अपि वा अस्मरन्.
 ‘ त्यजत्यन्ते कलेवरम् ’- कलेवर का परित्याग कर देता है और ‘तं तमेवैति कौन्तेय’- उसी को प्राप्त होता है.
 ‘ सदा तद्भावभावितः सदा असद्भावभावितो वा.
 ’ यहाँ एक मजेदार बात आपको सुनाते हैं.
 ‘सदा तद्भावभावितः’ का अर्थ है कि उसी की भावना करते-करते भावित हो गये हैं.
 जिसका हम भजन करते हैं, वह हमारे भजन के प्रभाव से इतना भावित हो जाता है कि वही माला लेकर हमारा नाम जपने लगता है, वही हमारा स्मरण करने लगता है, वही हमसे प्रेम करने लगता है.
 प्रेम करना माने प्रेमी बनाना.
 जब भक्त लोग जिंदगी भर खूब प्रेम करते हैं और अंत में भगवान् देखता है कि बेचारे का हाथ नहीं उठता है, माला नहीं पकड़ता है, जीभ नहीं हिलती है, तब ‘ तद्भावभावितः ’- ईश्वर उसकी भावना करता है कि इस भक्त ने हमारी भक्ति कीहै, अब यह हमारे पास आ जाये- तो वह ईश्वर के पास पहुँच जाता है, चाहे वह व्यक्ति स्मरण करे, चाहे न करे.
 अनुभवी पुरुष के लिए तो यह कहा गया है कि-
 इसका अर्थ है कि तत्वज्ञानी को कुछ भी स्मरण- विस्मरण करने की जरूरत नहीं रहती है.
 भले ही वह श्वपच के घर में शरीर छोड़े या काशी में- ‘तनुं त्यजतु वा काश्यां श्वपचस्य गृहेऽपि वा.
 ज्ञान – सम्प्राप्ति-समये मुक्तोऽसौ विगतज्वरः’- ज्ञान प्राप्त हा तो वह मुक्त हो गया.
 यह ‘अनुस्मर’ क्या है?
 ‘ अनुस्मर ’ का अर्थ यह है कि हे भावुको, हे भक्तो, हे जीवो, बड़े प्रेम से भगवान् तुम्हारी याद कर रहा है और वह कहता है कि अपना घर-द्वार छोड़कर, परिजन-परिवार छोड़कर, यह चोला छोड़कर, यह हड्डी-मांस का पुतला-पिंजरा छोड़कर तुम हमारे पास आ जाओ.
 इस प्रकार भगवान् तुम्हारा स्मरण कर रहा है.
 ‘तत् स्मरण अनु त्वं स्मर’- वह तुम्हें याद कर रहा है.
 तुम भी उसे याद करो.
 वह तुमसे मिलने के लिए हाथ फैलाये खड़ा है और कहता है कि आओ मेरे प्यारे, आओ मेरे प्यारे, आओ!
 हम तुम्हें अपने हृदय से लगा लें.
 अनुस्मर!
 ’ असंशयः अर्जुन का विशेषण है- ‘नास्ति संशयो यस्य असौ असंशयः.
 ’ यह क्रिया-विशेषण होता तो ‘असंशयम्’ होता, ‘असंशयः’ नहीं होता.
 भगवान् अर्जुन से ही कहते हैं कि तुम छोड़ दो संशय, मैं करूँगा तुम्हारी याद.
 तुम तो हमारी आज्ञा मानो और हमको भूलकर लड़ो अथवा हमें याद करके लड़ो अथवा हमें याद करके सीना तान दो, लड़ो.
 बस, यह ध्यान रखो कि मैं तुम्हारी याद रखूँगा.
 मैं अपनी गोद में से तुम्हें नहीं उतारूँगा.
 हम अपने प्यारे को याद नहीं करते, पर वह हमें याद करता है.
 हम उसे अपनी गोद में नहीं बैठाते, पर वह हमें अपनी गोद में हमेशा रखता है.
 क्या अधिष्ठान छोड़कर हमारा जीवन दूसरे की गोद में बैठ सकता है?
 हमारा यह छोटा सा जीवन उसी की गोद में बैठता है.
 हम उसे नहीं देखते हैं, पर वह हमारे जीवन को देख रहा है.
 हम उसी की साँस में साँस लेते हैं, उसी की सत्ता में जीते हैं, उसी के ज्ञान से प्रकाशित होते हैं और उसी के आनन्द में आनन्दित होते हैं.
 अरे बाबा, जरा एक बार उसके प्यार की ओर तो देखो!
 ‘ अनुस्मर ’ का अर्थ है- ‘स्मरणम् अनुस्मरः.
 ’ उसकी याद तुम्हारे ऊपर बरस रहीहैं.
 जैसे तुम्हें वह अपनी गोद में रखता है, वैसे ही तुम भी तो जरा एक बार उसे अपनी गोद में लो!
 जैसे वह देखता है, वैसे ही तुम भी तो उसको देखो!
 जसे वह तुम्हें जीवन देता है, साँस देता है, ज्ञान देता है, आनन्द देता है- वैसे ही तुम भी तो अपना जीवन अपनी साँस, अपना ज्ञान, अपना आनन्द एक बार उसको दे दो.
 ‘मामनुस्मर युध्य च ’- यह भक्तिरस हो गया ; वैष्णव धर्म में इसे ‘अनुस्मृति’ कहते हैं.
 श्रीरामानुज-समप्रदाय में ‘अनुस्मृति’ नाम की एक छोटी सी पुस्तिका ही है.
 वैष्णव लोग उसका पाठ करते हैं.
 सका अर्थ यह है कि भगवान् हमारी ओर देख रहे हैं.
 आओ, इतनी देर से वे देख रहे हैं तो हम थोड़ी देर भी उनको न देखें!
 वे हमारी याद कर रहे हैं कि इस चेतन का उद्धार हो जाये, तो हम जरा देर भी उनकी ओर न देखें.
 तो ‘अनुस्मर’ का अर्थ होता है अनुस्मर और युध्य च.
 इसमें ‘अनुस्मर’ मुख्य है और ‘युध्यस्व’ गौण है ; यह आत्मने पद भी अनित्य ही है, नित्य नहीं है; क्योंकि अनुदात्त धातु का जो आत्मनेपद है वह अनित्य होने से ‘युध्य’ भी होता है ; तो यह परस्मैपद ‘युध्य’ भी ठीक है और आत्मनेपद ‘युध्यस्व’ भी ठीक है.
 अब आगे बढ़े.
 अब देखो, जो लोग परमेश्वर की प्राप्ति के लिए नीचे से ऊपर की ओर जाते हैं, उन लोगों को भी भगवान् ने गीता में समन्वित कर लिया.
 ‘ अभ्यासयोगेन युक्तेन ’ का अर्थ है कि मूलाधार, स्वाधिष्ठान, मणिपुर आदि योगसाधनों से जो लोग युक्त हैं.
 कोई-कोई तो मणिपुर से ही योगाभ्यास शुरू करते हैं.
 जो तान्त्रिक योगी हैं, हठयोगी हैं, नाथी, गोरखपन्थी हैं- वे मूलाधार से शुरू करते हैं.
 कीनारामी मणिपुर से शुरू करते हैं.
 कोई-की अनाहत से शुरू करते हैं.
 ये सब नाम मैं इसलिए सुना रहा हूँ कि मैंने बचपन में एक पुस्तक पढ़ी थी.
 उसमें वर्णित एक सौ आठ पन्थों में कैसे-कैसे साधना की जाती है, उनका साध्य क्या है और किस प्रक्रिया से उनको अपने लक्ष्य की प्राप्ति होती है- यह मैंने रट लिया था.
 जैसे विद्यार्थी लोग लघुकौमुदी रटा करते हैं, न वैसे ही मैंने रटा था.
 राधास्वामी मत में, कबीर तो हृदय से उठाकर ऊपर ले जाते हैं.
 कोई सहस्रार तक ही पहुँचाते हैं, कोई चंद्रलोक तक ही पहुँचाते हैं, कोई भँवरगुफा तक पहुँचाते हैं और कोई अगम लोक-अलख लोक तक पहुँचाते हैं.
 शैवों में ऊपर समना, उन्मना का भेद करके बारह मूल कन्ध से लेकर उन्मनावस्था तक बारह अवस्थाएँ बतायी गयी हैं ; इस सबका तात्पर्य यही है कि जैसा अभ्यास करोगे, वैसा हो जायेगा.
 कोई भी अभ्यास दुहराते-दुहराते, बिलकुल वैसा ही दीखने लगता है, बिलकुल वैसा ही अनुभव होता है.
 मन में इतनी शक्ति है कि यह दूसरी चित्त कहीं और जाने न पावे- तब क्या होगा?
 परम पुरुष की प्राप्ति होगी.
 सत्यलोक में परम पुरुष मिलेगा- ऐसा कबीर कहते हैं.
 ‘धुरधाम में कुल्लये मालिक राधास्वामी दयाल मिलेंगे’- ऐसा राधा स्वामी वाले मानते हैं.
 इस प्रकार पन्थायियों की सब बातें अलग-अलग होती हैं.
 यहाँ जो परम पुरुष है, उसका अर्थ है कि पुरुषकार परमात्मा की प्राप्ति होती है ; वे कैसे हैं?
 दिव्य हैं.
 एक पिण्डदेश में मिलते हैं, एक ब्रह्माण्ड में मिलते हैं, एक मायादेश में मिलते हैं और एक विशुद्ध चैतन्य देश में मिलते हैं.
 ये चार विभाग वे करते हैं.
 पिण्ड देश विश्व का है, ब्रह्माण्ड देश तैजस का है ; मायादेश प्राज्ञ का है और विशुद्ध चैतन्य देश तुरीय का है.
 उन लोगों ने भी ब्रह्मज्ञान की दिशा में अपनी-अपनी रुचि से स्त्रियों को, बच्चों को, अज्ञानियों को, अनपढ़ों को और जिनका शास्त्र-संस्कार नहीं है उनको अनधिकारी माना है.
 वे लोग वेदान्त को भले ही गाली दे लें लेकिन ‘नदिया एक घाट बहुतेरे’- अंत में वहीं पहुँचते हैं.
 ‘ परमं पुरुषं दिव्यं याति पार्थानुचिन्तयन् ’- यहाँ जो अनुचिन्तन है, उसका अर्थ है- गुरु के बताये हुए चिन्तन का अनुचिन्तन.
 यह बात केवल शास्त्र से नहीं मिलती है, गुरु, आगम से ही मिलती है.
 आपको एक श्लोक सुनाते हैं; ऐसा मत समझना कि वह हमारा है; नहीं, बहुत पुराना श्लोक है.
 अर्थात् वेद-पुराण-शास्त्र तो सबके लिए खुले हैं, उनमें हजार आते हैं, हजार जाते हैं.
 सामान्य गणिका की तरह उनको तो सब देखते हैं.
 परंतु यहजो शाम्भवी मुद्रा है, वह कुलवधू के समान गुप्त है.
 जब तक बाप अपनी बेटी का कन्यादान नहीं करेगा और सद्गुरु अपने चेले को जब तक यह विद्या नहीं मिलेगी.
 तो परमात्मा कैसा है?
 दिव्य पुरुष कैसा है?
 वह बड़ा भारी कवि है; एकान्त में मिलोगे तो तुम्हें कविता सुनायेगा.
 वह क्रान्तदर्शी है.
 पुराणाम्- कौन पसंद करेगा पुराण?
 नहीं, नहीं वह सबका जीवनदाता है, अनादि है, अनुशासिता है, बड़ा ऐश्वर्यशाली है, अणोरणीयान्- बहुत है और सबका धाता है.
 उसका रूप अचिन्त्य है.
 बोले कि कहीं वेद-विरुद्ध तो नहीं बोल रहे हो?
 नहीं बाबा, ‘आदित्यवर्णं तमसः परस्तात’- वेद का मंत्र ही बोल देते हैं- ‘तमेव विदित्वातिमृत्युमेति नान्यः पन्था विद्यते अयनाय’ इसमें ‘आदित्यवर्णं तमसः परस्तात् ’- श्रुतिवर्ण ही है.
 वह सूर्य की तरह चमाचम चमकता है और अंधकार से परे है.
 ‘ प्रयाणकाले मनसाचलेन भक्त्या युक्तो योगबलेन चैव ’- अचल मन से, भक्ति से युक्त होकर, योगबल से अपने प्राणों को भौहों के मध्य में ले जाओ और मृत्यु के समय उसका चिन्तन करो तो ‘तं परं पुरुषमुपैति दिव्यम्’- उस दिव्य पुरुष की उपलब्धि होगी.
 ‘दिव्यो ह्यमूर्तः पुरुषः;’- आप जानते हैं कि यह उनिषद् में है- वह पुरुष दिव्य है, अमूर्त है.
 ‘अक्षरात् परतः परः’- वह अक्षर ब्रह्मा से भी परे है.
 कहते हैं कि वह ‘परतः अक्षरात् परः’- प्रकृति से परे जो अक्षर है, उससे भी वह परे है.
 तुम्हारे ब्रह्म से भी परे है, लेकिन आगे जो बात कही हुई है, वह देखो ‘अप्राणो ह्यमनाः शुभ्रः’- उसमें क्रियाशक्ति नहीं है और ‘शुभ्र’- माने मायाशक्ति भी नहीं है.
 लेकिन ऐसा दिव्य पुरुष है तो प्रयक्चैतन्याभेद हुए बिना निकलेगा कहाँ से?
 इसलिए वे भी अन्त में ब्रह्मज्ञान तक ही पहुँचते हैं.
 ‘ संग्रहेण ब्रवीमि’- यह उपनिषद् का है न!
 हमारे गुरुजी महाराज कहते थे कि यह अशुद्ध नही है.
 ऋषिलोग दिन-रात वेद पढ़ते रहते थे.
 उनके मन में वेदों के प्रयोग का ऐसा अभ्यास बैठ गया था कि लौकिक व्याकरण का तिरस्कार करके भी वे वैदिक व्याकरण के अनुसार बोलते थे.
 उसी का प्रभाव है कि हमारे सामने ‘प्रवक्ष्ये’ लिखा हुआ होने पर भी हम ‘ब्रवीमि’ बोल गये हैं.
 यह उपनिषद् का ही संस्कार है, क्योंकि उपनिषद् में ‘ब्रवीमि’ है.
 तो ‘ यदक्षरं वेदविदो वदन्ति’- वेदवेत्ता महापुरुष उदात्त-अनुदात्त स्वर से उच्चारण करके जिस अक्षर का वर्णन करते हैं, वे चाहे ब्रह्मचारी हों, गृहस्थ हों, वानप्रस्थ हों- तीनों अवस्थाओं में बोलते हैं.
 और ‘विशन्ति यद्यतयो वीतरागाः’- देखो भाई, वीतराग संन्यासी हो तो वह ‘वदन्ति’ नही रहता है, वह ‘विशन्ति’ हो जाता है.
 वेदवेत्ता लोग तो केवल वाणी के द्वारा उस अक्षर का वर्णन करते हैं, नक्शा बताते हैं कि वह ऐसा है, वैसा है; पर वीतराग यति नक्शे के आधार पर काम नहीं करता, वह तो बेरोक-टोक घुस जाता है.
 यह संन्यासी का वर्णन है.
 आज कोई हमसे कह रहा था कि गीता में संन्यासी का वर्णन नहीं है.
 अरे हमें तो सब जगह दिखता है भाई!
 बल्कि अर्जुन गृहस्थ रहते हुए भी संन्यासी सरीखा बन जाये- यह भगवान् के उपदेश का सार ही है.
 वहाँ ‘न्यासो मूर्धनि संस्थितः’- यदि संन्यास सिर पर सवार न होता तो बारम्बार ‘स संन्यासी च योगी’ ‘ज्ञेयः स नित्य संन्यासी’ आदि क्यों कहते हैं?
 ‘ विशन्ति यद् यतयो वीतरागाः ’- यति माने श्रवण मननादि के द्वारा प्रयत्नशील.
 बोले कि भाई, सो तो ठीक है, परंतु यदि अंतःकरण शुद्ध न हो तो यति लोगों को भी कठिनाई पड़ती है.
 इसलिए पहले वीतराग माने शुद्धान्तःकरण होना आवश्यक है.
 ‘वीतराग’ शब्द का अर्थ यहाँ है अंतःकरण के समग्र दोषों का राहित्य.
 यदि कहो कि कोई-कोई तो जन्म से ही ब्रह्मचारी रहते हैं- उन्होंने न ब्रह्मचर्याश्रम ग्रहण किया, न गृहस्थाश्रम ग्रहण किया और न वानप्रस्थाश्रम ग्रहण किया, तो उनका क्या होगा- तो बोले कि हाँ-हाँ, उनको भी भगवान् मिलते हैं.
 ‘यदिच्छन्तो ब्रह्मचर्यं चरन्ति’- जिन्होंने आश्रम क्रम से संन्यास ग्रहण नहीं किया, बाल्यावस्था से ही नैष्ठिक ब्रह्मचर्य को ग्रहण कर लिया है, उन्हें भी परमात्मा की प्राप्ति होती है.
 ‘तत्ते पदं संग्रहेण प्रवक्ष्ये’- वही पद, वही परमात्मा, वही परमार्थ उनको भी प्राप्त होता है.
 यहाँ योग का संग्रह कर लिया है.
 भगवान् कहते हैं कि सारे इन्द्रिय- द्वारका संयम करके, मन को हृदय में निरुद्ध करके, अपने प्राणों को मूर्धा में चढ़ाकर, योग-धारण की आस्था करके- जो एकाक्षर ब्रह्म में है- ऊँ उसका व्याहरण करे और स्मरण करे परमात्मा का, ऊँकारार्थ का.
 ऊँकार का उच्चारण और ऊँकारार्थ का स्मरण करता हुआ जो शरीर का परित्याग करता है, वह परमगति को प्राप्त होता है.
 अब यहाँ देखो कि ईश्वर-कृपा से भगवान् ने जप भी बता दिया, ध्यान भी बता दिया और गति भी बता दी.
 इसलिए योगी लोगों, आप यह मत समझना कि आपकी कोई प्रक्रिया गीता से बाहर है.
 योग-साधना के सारे ही प्रकार गीता के इस आठवें अध्याय में आ जाते हैं.
 आप लोग जिस योग के संबंध में भी कहें, उसका वर्णन गीता में मिल जायेगा.
 घेरण्ड आदि संहिताओं में पूर्ण योग, परिपूर्ण योग, राजयोग, महाराज योग, महाराजाधिराज योग आदि योगों के भेद बताये गये हैं.
 आजकल नये-नये योगों की चर्चा भी होती है जैसे अनासक्ति योग, निष्कामकर्म योग आदि बहुत सारे योग तो ‘योगा’ बन गये हैं.
 बम्बई में हम जब योग की बात करते हैं तो उसको ‘योगा’ ही बोलते हैं, क्योंकि वहाँ अंग्रेजी पढ़े-लिखे लोग जो आते हैं, वे ‘योग’ तो बोलते ही नहीं, ‘योगा’ बोलते हैं.
 इसलिए मैं भी ‘योगा’ ही बोलता हूँ.
 अब देखो यह बात, कि क्या योगी को भगवान् बड़े सुलभ हैं?
 इस संबंध में भगवान् जो कहते हैं, उस पर ध्यान दो-
 भगवान् कहते हैं कि मैं तो बड़ा सुलभ हूँ.
 क्योंकि मैं सर्वदेश, सर्वकाल, सर्ववस्तु, सर्वरूप में हूँ, इसलिए मेरी सुलभता स्वाभाविक है.
 तुम अपने घर में ही मुझसे मिल लो; मेरी राजधानी में आने और मेरे महल में घुसने की कोई जरूरत नहीं.
 इससे अधिक सुलभता और क्या हो सकती है?
 भगवान् कहते हैं कि ‘ अनन्यचेताः ’.
 पहली बात तो यह है कि अपने चेतस् को, ज्ञान को, मुझसे अभिन्न कर दो.
 चेतस् माने ज्ञान होता है.
 यह सृष्टि परमात्मा को जैसी दिखती है, वैसे ही तुम देखो; उनके ज्ञान में अपना ज्ञान मिला दो.
 परमात्मा को यह सृष्टि कैसी दिखती है- यह तो सद्गुरु बतायेंगे या श्रवण-मनन करोगे तब मालूम पड़ेगा.
 परमात्मा को अपने स्वरूप से अतिरिक्त कुछ नहीं दिखता है.
 उनकी नजर इतनी बड़ी है, उनका ज्ञान इतना बड़ा है कि उसमें जड़ता मटियामेट हो जाती है.
 इसलिए पहली बात तो यह है कि भगवान् के मन से तुम्हारा मन कभी अलग न हो.
 यह मत कहना कि आज वर्षा कर दो या आज सर्दी पैदा कर दो या आज गर्मी उत्पन्न कर दो या जिला दो या मार दो!
 बल्कि यह कहो कि ‘जो थारी राय सो म्हारी राय.
 ’ तुम्हारी राय सो मेरी राय- ‘ अनन्यचेताः .
 अब दूसरी बात भगवान् बोलते हैं कि ‘ सततम् .
 ’ इसका अर्थ है लगातार; छूटने न पाये.
 गाना-बजाना हो तो उसी के साथ- ‘सततम्’ में गाना भी है.
 ‘सतं वीणादिकं वाद्यं’- कभी वीणा बजाकर गा लो, सितार बजाकर गाओ, बाँसुरी बजाकर गाओ.
 जैसे मकड़ी के मुँह में से सूत निकलता है और लगातार निकलता ही जाता है, वैसे ही मन में लगातार परमेश्वर की याद आती रहे.
 इसके बाद भगवान् कहते हैं कि ‘नित्यशः.
 ’ एक दिन नहीं, प्रतिदिन, निरन्तर मेरा स्मरण करो.
 जो ऐसा करता है और जो नित्ययुक्त योगी है- ‘नित्ययुक्तस्य योगिनः’- उसके लिए मैं बड़ा सुलभ हूँ- ‘तस्याहं सुलभः पार्थ.
 ’ किन्तु नित्ययुक्तस्य योगिनः सुलभः का अर्थ यह है कि उसके नेत्रगोचर हो जाता हूँ और उसकी स्थिति यह हो जाती है कि जहाँ देखता हूँ वहाँ तू ही तू है.
 सुलभता का अर्थ यह नहीं है कि साधन-भजन नहीं करेंगे और वहीं आकर हमारा भजन करने लग जायेगा.
 अच्छा महाराज, यह बताओ कि आपके मिलने से होगा क्या?
 कुछ फायदा-वायदा भी होगा कि ऐसे ही फालतू लुभाते हो?
 भगवान् ने फायदा भी ऐसा बताया, जो जल्दी दिखायी न पड़े-
 असल में जब मनुष्य संसार की निकटता का परित्याग करके मेरे ही निकट पहुँच जाता है- ‘माम् उपेत्य’- ‘उप समीपं’ और ‘इत्वा’ का ‘एत्य’ हो गया है- ‘उप+आ+इत्वा इति उपेत्य’- मतलब यह कि बिलकुल मेरे पास आ जाता है, तब क्या होता है, बोले कि पुनर्जन्म का झगड़ा छूट जाता है.
 यह शास्त्र-विश्वासियों के लिए तो बड़ी बात हुई क्योंकि मरणोत्तर गति के संबंध में कोई संदेह नहीं रहता ; मुसलमान लोग मरने के बाद आत्मा को तो मानते हैं, लेकिन कयामतके दिन तक बेचारों को कब्र में ही रहना पड़ता है.
 आखिरी दिन जब मुहम्मद साहब सिफारिश करते हैं कि इसको दोजख में या बहिश्त में भेजो, तब न्याय होता है; नहीं तो कयामत के दिन तक बेचारों को कब्र में ही रहना पड़ता है.
 आखिरी दिन जब मुहम्मद साहब सिफारिश करते हैं कि इसको दोजख में या बहिश्त में भेजो, कब्र में ही रहना पड़ता है.
 लेकिन हमारे याहँ तो मरने के बाद पुनर्जन्म हो जाता है.
 यहाँ भगवान् कहते हैं कि पुनर्जन्म नहीं होगा.
 पुनर्जन्म क्या है?
 मन का भाव बदलना.
 मैं दुखी हूँ, मैं सुखी हूँ, मैं पापी हूँ, मैं पुण्यात्मा हूँ, मैं नरक में हूँ, मैं स्वर्ग में हूँ- यह जो बार-बार अहं से संवलित मनोभाव है, उसमें परिवर्तन होना पुनर्जन्म है.
 असल में यही दुख का आलय है.
 आलय माने मकान, भवन, रहने की जगह.
 बारम्बार दुखी होना, बारबार सुखी होना, दिन भर में पंद्रह बीस वेश भूषा धारण करना पुनर्जन्म् है और ‘अशाश्वतम्’ माने यह हमेशा रहने वाला नहीं है.
 तो जो भगवान् के पास जाता है, वह महात्मा हो जाता है- ‘संसिद्धिं परमां गताः.
 ’ यहाँ भी संसिद्धि शब्द का अरथ अंतःकरण की शुद्धि है.
 अंतःकरण शुद्धि की पराकाष्ठा हो जाती है और फिर वह अशाश्वत दुखालय पुनर्जन्म को प्राप्त नहीं होता है- ‘ नाप्नुवन्ति महात्मानः संसिद्धि परमां गताः.
 असल में यह पुनरावृत्ति ऐसे ही होती है जैसे धोबी घाट पर कपड़ों को लेकर बार-बार पटकता है.
 ऐसे बारम्बार स्थूल-सूक्ष्म शरीर के अनुसार इस पत्थर पर कब तक पटके जाते रहोगे.
 भगवान् कहते हैं कि हे अर्जुन , ब्रह्मलोक पर्यन्त जितने लोक हैं, वे सब पुनरावर्ती हैं.
 इसका अर्थ क्या है?
 हमलोग एक पन्थाई, माने फिर का परस्त आचार्य के पास गये थे.
 उन्होंने बताया कि यह जो धरती है, इससे पचास करोड़ योजना ऊपर हमारे मालिक का स्थान है और वे वहाँ उड़ाकर पहुँचा देते हैं.
 हमने कहा कि महाराज, यह पृथिवी घूमती है कि स्थिर रहती है?
 वे नये ढंग के आचार्य थे, बोले कि पृथिवी तो घूमती है.
 हमारे साथी ने कहा कि यदि घूमती है तो आपका जो लोक पचास करोड़ योजन ऊपर है, उसकी भी परिक्रमा करती है या नहीं?
 आचार्य बोले कि करती है.
 जब उससे ऊपर पचास करोड़ योजना हमारी धरती जाती होगी, तब बम आपके इष्टदेव के लोक के ऊपर रहेंगे.
 तब फिर उसी समय हम मजा ले लेंगे आपके लोक का.
 इतनी लम्बी यात्रा करने की जरूरत है?
 तो देखो, भगवान् की प्राप्ति हो जाये तो पुनर्जन्म नहीं होगा, ‘पुनर्जन्म न विद्यते.
 ’ अब आगे चलते हैं.
 यहाँ भगवान् हेतु प्रतिपादित करते हैं कि ब्रह्मलोक तक का पुनरागमन क्यों होता है.
 कहते हैं कि भाई, ब्राह्मण का एक दिन एक हजार चतुर्युगी का होता है.
 इकहत्तर चतुर्युगी का मन्वन्तर होता है, संध्या-संध्यांश होते हैं, और एक चतुर्युगी लगभग चौवालीस लाख बीस हजार बरसकी होती है.
 चौदह मन्वन्तर ब्रह्म का एक दिन होता है.
 आप हिसाब लगाओ.
 ब्रह्माजी के दिन में बारह घंटे न मानकर चौदह घंटे मानें तो एक मन्वन्तर एक घंटे का होता है और उस मन्वन्तर के एक घंटे को यदि हम इकहत्तर मिनट का मान लें तो एक मिनट की चतुर्युगी होती हैं, और उस एक मिनट की चतुर्युगी में जब चौवालीस लाख बीस हजार बरस होते हैं, तो सैकण्ड-सैकण्ड तो कुछ बनेगा नहीं.
 वहाँ तो ब्रह्माजी की घड़ी में जो टिक-टिक बोलता है, उसमें तुम्हारी चतुर्युगी समाप्त हो जाती है.
 इतनी बड़ी उनकी रात्रि होती है.
 इस हिसाब से ब्रह्मा की आयु आप समझ लो!
 इसलिए ब्रह्मा होने की कभी इच्छा मत करना, क्योंकि उनके यहाँ भी रातदिन है और उनके भी जब सौ वर्ष पूरे हो जाते हैं, तब वे मर जाते हैं.
 ‘ अव्यक्ताद्यक्तयः ’- व्यक्ति माने साकार अभिव्यक्ति.
 जाहिरा रूप में भगवान् कहते हैं कि तुम व्यक्ति होने की इच्छा मत करना, क्योंकि संपूर्ण व्यक्तियों की उत्पत्ति अव्यक्त से होती है.
 कब?
 जब ब्रह्मा के दिन का प्रारंभ होता है फिर जब उनकी रात आती है तो ब्रह्माजी अपनी सारी अभिव्यक्ति कै लेकर अव्यक्त में डूब जाते हैं.
 यह जो भूतों का गाँव है, जो महाशिव का श्मशान है, वहीं वहाँ चेत रहा है.
 इसमें भूतों का भूतों में ब्याह होता है, भूतों में भूतों के बेटे होते हैं, भूतों में भूतों के नगाड़े बजते हैं, भूतों में भूतों की शहनाई बजती है.
 यह महाश्मशान है.
 इस भूत-ग्राम की विशेषता यह है कि कभी दीखता है, कभी नहीं दीखता.
 कभी दीख जाता है कि बड़ा भारी गाँव है, कभी मालूम पड़ता है कि अरे, कुछ नहीं है- यहाँ तो कोई बस्ती नहीं है.
 दिन आये तो यह प्रकट हो जाये और रात आये तो लुप्त हो जाये.
 यही इसकी स्थित है- ‘भूत्वा भूत्वा प्रलीयते’.
 इसलिए भगवान् कहते हैं कि हम जिस परमात्मा का वर्णन करते हैं, वह इस भूत-ग्राम में बिलकुल निराला है.
 अव्यक्त् दो हैं- एक अव्यक्त वह है, जिसमें व्यक्तियाँ तीन होती हैं और उदय होती हैं- उदय होती हैं और लीन होती हैं; और एक अव्यक्त वह है, जिसमें उदय और विलय नहीं है.
 यह जो ‘जन्माद्यस्य यतः [1] आदि लक्षण हैं, या ‘यतो वा इमानि भूतानि जायन्ते’ हैं- यह असली परमात्मा का लक्षण नहीं है.
 वह जो ऊपर अव्यक्त है, उसके तादात्म्यापन्न अवर अव्यक्त का लक्षण है.
 बिलकुल स्पष्ट बात है- एक अव्यक्त वह है जिससे भूतग्राम का उदय और विलय होता है, और एक अव्यक्त वह है जिसका भूतग्राम के साथ कोई संबंध नहीं है.
 वही जो संबंध रहित अव्यक्त है, वह अव्यक्त से तादात्म्यापन्न मालूम पड़ता है.
 अतएव ‘जन्माद्यस्य यतः’ या ‘यतो वा इमानि भूतानि जायन्ते’ है, वह इसी अवर अव्यक्त को पर अव्यक्त के साथ एक मानकर उससे सृष्टि स्थिति- प्रलय की कल्पना करते हैं.
 अब देखो, यह कथन वेदान्तर पर बिलकुल आरूढ़ हो गया है.
 ‘तस्मात् अव्यक्तात्, यस्मिन् भूतग्रामः भूत्वा भूत्वा प्रलीयते तस्माद् अव्यक्तात् अन्यः सनातनः अव्यक्तः’- उससे अन्य है सनातन अव्यक्त ; वही भाव है.
 वही वास्तव में सत्ता है.
 ’ और ‘यत् जन्मवत् न भवति स्थितिमन्न भवति, लयवद् न भवति तत् तत् ; जन्माद्यस्य यतः.
 यह वेदान्त का, ब्रह्म का स्वरूप लक्षण है, उसको घटित करने के लिए ये दो तटस्थ लक्षण पहले मान लो.
 ’ जहाँ जायमानता और विनाशिता दोनों हैं, ऐसा ब्रह्म है.
 ‘यः स सर्वेषु भूतेषु नश्यत्सु, क्वचित् प्रतीयमानेषु क्वचित् अप्रतीयमानेषु नश्यत्सु.
 प्रत्यक् चैतन्याभेदेन नित्य प्रज्वलित रहता है.
 योगियों की सारी साधना और सारी गति को अद्वैत वेदान्त में समन्वित करने के लिए यह आठवाँ अध्याय है.
 और कल सुनाया ही था कि सांख्यवादियों के पूरे सांख्य को अद्वैत वेदान्त में सम्न्वित करने के लिए सातवाँ अध्याय है तथा समाधि विक्षेप को समान बताने के लिए छठा अध्याय है.
 ‘यं प्राप्य न निवर्तन्ते तद्धाम परमं मम ’- भगवान् का परमधाम क्या है?
 हमको एक महात्मा बताते थे कि असल में भगवान् का जो धाम है, वह ठनठनपाल ही है.
 लालच में तो बहुत देते हैं कि वहाँ यह है, वह है, लेकिन एक बार कोई उसमें घुस जाये तो फिर बाहर नहीं निकलने देते हैं.
 यदि वह बाहर निकलेगा तो उसके बारे में पता नहीं क्या बतायेगा, क्योंकि उससे बिलकुल पोल-पट्टी खुल जायेगी.
 वहाँ न सुख है, न दुख है; न जीवन है, न मरण है; न राजा है, न रानी है; न बेटा है, न बेटी है; न धन है न दौलत.
 धाम तो उसका नाम है, पर है कुछ नहीं वहाँ.
 न सुख है, न दुख है; न जीवन है, न मरण है; न राजा है, न रानी है; न बेटा है, न बेटी है; न धन है न दौलत है ; धाम तो उसका नाम है, पर है कुछ नहीं वहाँ ; इसलिए भगवान् ने ऐसी व्यवस्था की है कि एकबार जो उस धाम में पहुँच जाये, उसे कभी बाहर न निकलने दें.
 नहीं तो व जायेगा तो बता देगा कि वहाँ कुछ नहीं है ; देखो भाई; आपलोग इतना परिश्रम करके, इतनी देर धरती में पत्थर पर बैठकर सुनते हो तो आपको एकाध बार हँसी तो आनी चाहिए.
 नहीं तो आपकी यह तकलीफ, यह तापकला कैसे दूर होगी?
 हम सोचते तो यह हैं कि आपलोग इतना मजा लेते होंगे, कि कहाँ बैठे हैं- इसकी याद ही नहीं आती होगी ; लेकिन फिर भी आइये, एकाध मजे की बात सुना दें!
 भगवान् का लोक ऐसा कालातीत है, देशातीत है, द्रव्यातीत है, दृश्यातीत है और प्रत्यक्-चैतन्याभिन्न है कि वहाँ से पुनरावृत्ति नहीं होती है.
 अब बोले, कि जब ऐसी बात है, तब उसकी भक्ति करें या न करें?
 अरे भाई, भक्ति जरूर करो.
 हमें भक्ति शब्द के प्रयोग में कभी कोई आपत्ति नहीं है.
 परंतु पहले भक्ति का लक्षण तो बना लो.
 लोगों ने तो तरह-तह के लक्षण बनाये हैं-
 किसी ने श्रीकृष्ण से पूछा कि तुम स्वयं बताओ कि कैसी भक्ति पसंद करते हो? ;   उन्होंने कहा- ‘भक्त्या लभ्यस्त्वनन्यया’- हम अनन्या भक्ति पसंद करते हैं हैं ; ‘यस्यां भक्तो अन्यत् किञ्चित् न भवति, द्वैतं न भवति सा अनन्या, तया अनन्यया भक्त्या.
 यत्र अहं च भक्तश्च परस्परं भिन्नौ न भवतः’- जिस भक्ति में हम और भक्त दोनों अलग-अलग नहीं रह जाते, वह अनन्या भक्ति हमें पसंद है.
 भक्त से अन्य भगवान् नहीं, भगवान् से अलग भक्त नहीं, उस भक्ति को भगवान् कहते हैं- अनन्या भक्ति.
 भक्ति कैसी चाहिए?
 अनन्या.
 इसी से वह ‘परपुरुष’ मिलता है.
 वह कैसा है?
 यस्यान्तःस्थानि भूतानि- यह वेदान्त का अधिष्ठान है और ‘येन सर्वमिदं ततम्’- यह क्या है?
 यह वेदान्त का अभिन्ननिमित्तोपादान कारण है ; ‘येन सर्वमिदं ततम्’- यह क्या है? ;   यह वेदान्त का अभिन्ननिमित्तोपादान कारण है.
 ‘यस्यान्तःस्थानि भूतानि ’- जिसके भीतर सब भूत हैं, मने सब भूतों का जो अधिकरण है और ‘येन सर्वमिदं ततम् ’- जो उपादान रूप से सब में व्याप्त है, परंतु पर पुरुष है, चेतना है अतएव विवर्ती है.
 चेतन होने से विवर्ती है.
 और अपने अन्दर सब भूतों के होने से अधिष्ठान है तथा ‘येन सर्वमिदं ततम्’ होने से उपादान है.
 वह सर्वोपादान है, सर्वाधिष्ठान है और स्वयं चेतन होने से अपरिणामी है.
 और ‘पुरुषः परः’ किससे परे है?
 ‘अव्यक्तात् पुरुषः परः .
 ’ और बोले कि ‘पुरुषान् न परं किञ्चिन् सा काष्ठा सा परागतिः ’- इन्द्रियों से परे अर्थ तन्मात्रा, भूतसूक्ष्म- ‘अर्थेभ्यश्च परं मनः ’ ज्ञान-संवलित तन्मात्र, उससे परे बुद्धि, उससे परे महतत्व समष्टि.
 जो लोग क्षेत्रज्ञ को प्रति शरीर भिन्न-भिन्न समझते हैं, वे क्षे6 को कहाँ समझते हैं?
 कल किसी ने कहा कि हम तो क्षेत्रज्ञ को प्रति शरीर भिन्न-भिन्न समझते हैं.
 लेकिन भाई, तब तुम ‘ महाभूतान्यहंकारो बुद्धिरव्यक्तमेव च ’- इस क्षेत्र को भी प्रति शरीर भिन्न-ही-भिन्न समझते होओगे.
 अरे, जब ‘महा-भूतान्यहंकार बुद्धिरव्यक्तमेव च’- यह सारा का सारा क्षेत्र है, तब क्षेत्रज्ञ प्रति शरीर भिन्न कैसे होगा?
 ‘जीवभूतां महीबाहो ययेदं धार्यते जगत् .
 ’ जब परा प्रकृति-रूप जीव प्रतिशरीर भिन्न कैसे होगा?
 और भी सुना-
 सर्वभूत रूप क्षर में जो अक्षर पुरुष है, वह प्रति शरीर भिन्न कैसे होगा?
 जब नाम लोगे तब मालूम पड़ेगा कि गीता का यह क्षेत्रज्ञ प्रति शरीर भिन्न नहीं है.
 अर्थात् वही परपुरुष है, अनन्य भक्ति से मिलता है और उसी के भीतर ये सारे भूत हैं.
 सारे भूतों में वह नहीं है; उसमें सारे भूत हैं.
 और ‘येन सर्वमिदं ततम्’ माने जैसे सूत का सिवाय कपड़ा कुछ नहीं होता है, उसी तरह उसके सिवाय और कुछ नहीं है.
 भाई देखो, आप लोगों ने गीता पर बहुत टीका-टिप्पणी पढ़ी होगी.
 लेकिन जो बात आदमी की समझ में जल्दी नहीं आती है, उसके लिए वह खोज भी बहुत करता है.
 हमने भी इसके बारे में बहुत टीका-टिप्पणी पढ़ी है ; यह मत समझना कि मैंने केवल गीता तत्व विवेचनी ही पढ़ी है.
 हमारी उस्थिति में ही लिखी गयी है ; इसलिए उसमें जैसा अर्थ आपलोगों ने पढ़ा है, वह बहुत बढ़िया है.
 लेकिन हम एक ऐसा अर्थ आपको सुना देते हैं, जिस पर आपका ध्यान शायद ही गया हो.
 कई लोग कहते हैं कि मैंने यह अर्थ अपने विनोद के लिए किया होगा.
 तो आप भी यही समझ लो कि मैं अपने विनोद के लिए यह अर्थ आपको सुना रहा हूँ.
 असली अर्थ तो आपने पढ़ लिया होगा, सुन लिया होगा.
 विनोदी अर्थ क्या है- यह मैं आपको सुनाता हूँ.
 असल में काशी में मरने से मुक्ति होती है- इसको प्रत्येक आस्तिक मानता है.
 काशी के बड़े-बड़े विद्वानों ने इस बात पर शास्त्रार्थ करके निश्चय किया है कि ‘काश्यां मरणान्मुक्तिः.
 ’ फिर भी प्रश्न उठता है कि काशी तो एक स्थान-विशेष है; उसमें मरने से मुक्ति कैसे होगी?
 असल में काशी-उपहित जो चैतन्य है, उसमें स्थित हो जाने से चैतन्य की अखण्डता में ही स्थिति हो जाती है.
 ऐसे भी कह सकते हैं कि वाराणसी-अविच्छिन्न चैतन्य से ऐक्य होने पर, वाराणसी पर प्रेम होने पर शंकरजी महाराज अखण्ड चैतन्य का बोध करा देते हैं.
 यह मुक्ति देशोपाधिक हुई न! ;   कोई-कोई कहते हैं कि ‘सरयूस्नानात् मुक्तिः.
 ’ सरयू स्नान रूप क्रियावच्छिन्न जो चैतन्य है, वह चैतन्य और अन्तःकरणावचिछन्न चैतन्य दोनं एक है- इसलिए सरयू-स्नान से मुक्ति हो जायेगी.
 इन दोनों बातों में से किसी का हम निषेध नहीं करते.
 जैसे क्रियावच्छिन्न, स्थानावच्छिन्न, वैसे कालावच्छिन्न चैतन्य के साथ तादात्म्य होने पर मुक्ति क्यों नहीं होगी?
 असल में यह उपासना का विषय है ; इसलिए इसको यहीं छोड़ते हैं.
 हम तो उस काल का निरूपण करते हैं जिसमें मरने पर योगीलोग अनावृत्ति, मुक्ति और आवृत्ति को प्राप्त करते हैं.
 अच्छा, काल की बात भी जाने दो.
 ‘ अग्निः ’- पहली बात यह है कि भगवान् के नाम का जप करो.
 अग्नि माने जप.
 वाक् की अधिष्ठात्री देवता अग्नि है, उससे ऊँऊँऊँ का उच्चारण करो- ‘ ओमिति एकाक्षरम् ’.
 उसके बाद आता है ज्योतिः .
 ‘ ज्योतिः ’ माने निद्राधिष्ठात्री देवता.
 भगवान् के रूप का दर्शन करो.
 उसके बाद रूप छोड़कर ‘अहः’ माने प्रकाशात्मा में स्थित हो जाओ.
 उसके बाद ‘शुक्लः’ माने संपूर्ण वासनाओं से रहित हो जाओ.
 यह क्या हुआ?
 उत्तरायण हो गया.
 उत्तरायण माने बिलकुल ऊपर चले गये आप.
 इसी का नाम ऊपर जाना है.
 ‘ षण्मासा उत्तरायणम् ’- आपका आधा जीवन खराब गया, सो तो गया.
 अब आधा तो ठीक रखो!
 अब ‘ तत्र प्रयाता गच्छन्ति ’- अर्थात् जप करते हुए, भगवान् का दर्शन करते हुए, प्रकाश में भगवान् के रूप को लीन करते हुए जो शुद्धान्तःकरण हो जाते हैं, वे उत्तरायण गति को प्राप्त हो जाते हैं, उनका परम कल्याण हो जाता है.
 वहाँ चले आओगे तो देखोगे कि तुम ब्रह्मविद् हो गये; तुमको ब्रह्मज्ञान हो जाएगा.
 तुम शुद्धान्तःकरण होने पर ब्रह्मविद् और ब्रह्म से एक हो जाओगे जिससे तुम एक नहीं हो, वह ब्रह्म नहीं है और वह ब्रह्मज्ञान भी नहीं है.
 ऐक्य में बिना ब्रह्म ब्रह्म होता ही नहीं है.
 ‘धूमो रात्रिस्तथा कृष्णः ’- लोग राग- द्वेष से जल रहे हैं, और जल रहे हैं तो धुआँ उठ रहा है.
 रात्रि माने बिलकुल अंधकार है, और दिल काला हो गया है, धुँअरठ गया है- ‘ कृष्णः’ और तुम्हारा जीवन संसार से उत्तरायण नहीं, दक्षिणायन हो गया है.
 तुम संसारानुकूल जीवन व्यतीत कर रहे हो.
 देखो, यहाँ आपका वर्णन नहीं है.
 पापी की तो न दक्षिणायन गति होती है, न उत्तरायण गति होती है.
 पुण्यात्मा की ही दक्षिणायन गति होती है और पुण्यात्मा की उत्तरायण गति होती है, उसमें सकाम निष्काम का भेद होता है.
 तो जैसा कि पहले कहा, धुआँ उठ रहा है, कलेजा जल रहा है, चारों ओर अन्धकार छाया रहा हैं, अंतरंग काला-काला हो गया- कृष्णः और संसार के अनुकूल रह रहे हो, माने हमें यह मिले, हमें यह मिले- यह स्थिति है तुम्हारी!
 आपका सारार कौशल संसार के संपादन में संलग्न है, इसलिए आप दक्षिणायन हैं.
 इससे क्या होगा?
 चान्द्रमसम्- मन का अधिष्ठात्री देवता है चंद्रमा.
 आप मन से ऊपर बिल्कुल नहीं उठ सकेंगे.
 इसलिए आप मन में जो शकल बनायेंगे- ‘ चान्द्रमसं ज्योतिर्योगी प्राप्य ’ आपके मन मे जो पाने की वासना होगी, उससे आप चांद्रमस शक्ति, मानस शक्ति प्राप्त करके, तदाकार होकर, फिर संसार में लौट आयेंगे; ऊपर नहीं जायेंगे!
 अब यदि आप कहो कि स्वामाजी, आपने तो सचमुच विनोद ही किया है, तो भाई, कभी-कभी विनोद पर भी ध्यान देना चाहिए.
 आपने सुना है न, कि ‘परिचरितव्या सन्तः’- संतों की सेवा किया करो!
 ‘यद्यपि कथयन्ति नो बहूनुपदेयान्’ यदि वे बहुत उपदेश न भी करें, तब भी संतों की सेवा करो ; क्योंकि ‘या चैषां स्वैरकथाः ता एव भवन्ति शास्त्राणि’- वे मनमौजी भाव से जो बात बोलते हैं, उसी को बाद में चेले लोग लिख लेते हैं और उसका नाम शास्त्र हो जाता है.
 संतों की मनमौजी बातों का नाम ही शास्त्र है.
 इसलिए संत की महिमा को घटाओ नहीं.
 अरे महाराज, वेदों में तो ऋषियों ने ऐसे-ऐसे मंत्र बोलते हैं कि उन मंत्रों के अर्थ पर विचार करने पर यही मानना पड़ता है कि वह ऋषि वचन अपौरुषेय वेदवाणी है.
 उसमें से कुछ न कुछ अर्थ निकालना पड़ता है.
 नहीं तो उसमें हिंसा के मंत्र हैं, गर्भाधान के मंत्र हैं.
 राग-द्वेष के मंत्र हैं, शत्रु को मारने के लिए अनुष्ठान हैं, वशीकरण के अनुष्ठान हैं, उच्चाटन के अनुष्ठान हैं.
 अरे, वेदों में क्या नहीं है?
 वशीकरण, उच्चाटन, मारण- सब अथर्ववेद में है.
 तो, ‘तत्र चान्द्रमसं ज्योतिः’- अगर तुम मन के क्षेत्र में ही रहोगे तो क्या होगा?
 मन के क्षेत्र में रहना चान्द्रमस ज्योति है, क्योंकि मन का अधिष्ठात्री देवता चंद्रमा है.
 यहाँ चंद्रमा माने मन है, सूर्य माने आँख है तथा अग्नि माने जीभ है.
 एक निवेदन और है; जितने भी टीकाकारों ने इस प्रसंग के इस श्लोक का अर्थ किया है, उन्होंने ‘धूमो रात्रिस्तथा कृष्णः’ और ‘ षण्मासाः ’ का तत्-तत् अभिमानी देवता परक ही अर्थ किया है.
 इससे पहले जो ‘अ ग्निर्ज्योतिरहः शुक्लः ’ है, उसका भी अर्थ अग्नि-अभिमानी देवता किया हुआ है तथा ऐसा भी अर्थ किया हुआ है कुछ आचार्यों के द्वारा, कि एक देवता दूसरे देवता को समर्पित करते हैं और एक क्षेत्र से दूसरे क्षेत्र में जाते हैं.
 उपनिषद् में भी वैसा ही वर्णन है.
 इसलिए जब देवता अधिदैवपरक अर्थ है, तब उसका अध्यात्मपरक अर्थ स्वीकार करने में क्या आपत्ति है?
 प्रत्येक श्लोक का अर्थ आधिभौतिक ही नहीं होता है.
 उत्तरायण में मरो या दक्षिणायन में मरो- यह आधिभौतिक अर्थ हुआ और अभिमानी देवता, छोटा देवता बड़े देवता को अर्पण करता है- यह आधिदैविक अर्थ हुआ और मैं आपको जो सुना रहा हूँ, वह आध्यात्मिक अर्थ है.
 इसलिए शास्त्रपुराणों को पढ़ने की एक विद्या होती है.
 अब आपको एक बात और सुनाता हूँ, जो बहुत विलक्षण है-
 यह जगत् की शाश्वत गति है कि यहाँ बुराई करोगे तो आने-जाने में पड़े रहोगे और अच्छाई करोगे तो मुक्ति का द्वार मिल जायेगा.
 निष्काम पुण्याचरण मुक्ति का द्वार है, सकाम पुण्याचरण गमनागमन का द्वार है और पापाचरण अधोगति का द्वार है-
 अब देखो कि दुराचरण नरक का द्वार है, सकाम पुण्याचरण गमनागमन का द्वार है और निष्काम पुण्याचरण मुक्ति का द्वार है.
 मुक्ति तो बिना ब्रह्मज्ञान के होती नहीं- यह बात बिल्कुल पक्की है.
 कई लोग मुक्ति-द्वार का फाटक देखकर ही तृप्त हो जाते हैं; जैसे कुछ लोग कपड़े वाले को नहीं देखते हैं, कहते हैं- आहा, क्या चमाचम कपड़ा पहने हुए हैं.
 इसलिए जो लोग कपड़ा ही देखकर खुश होते हैं, उन्हीं की तरह मुक्ति- द्वार का फाटक देखकर खुश होने वाले हैं.
 उन्हें भीतर की चीज मालूम नहीं है.
 ‘शुक्लकृष्णे गती ह्येते ’- एक शुक्ल मार्ग है और एक कृष्ण मार्ग है.
 ये दोनों मार्ग जगत् के शाश्वत मार्ग हैं.
 एक से अनावृत्ति होती है और दूसरे से आवृत्ति होती है.
 यदि इन दोनों मार्गों को जान लिया जाये तो क्या होता है?
 भगवान् कहते हैं कि हे पार्थ , यदि इन बातों को ठीक-ठीक समझ लो तो फिर मोह कभी नहीं होगा.
 ‘ तस्मात्सर्वेषु कालेषु योगयुक्तो भवार्जुन ’- इसलिए अर्जुन, तुम ‘सर्वेषु कालेषु, युद्धादिषु’ अर्थात् सब काल में यहाँ तक कि लड़ाई करते समय भी, समाधि लगाते समय भी- योगयुक्त हो जाओ.
 इस अध्याय में एक बात ऐसी विलक्षण है, जो सारे अध्याय को गीता के साथ समन्वित कर देती है.
 यदि आप इस अध्याय के आखिरी श्लोक पर ध्यान नहीं देगें तो यही मालूम पड़ेगा कि भगवान् कह रहे हैं कि एकान्त में बैठ जाओ और आँखें बन्द करके योगाभ्यास करो.
 योगाभ्यास तो ऐसा होना चाहिए, जो खुली आँख से भी हो और बन्द आँख से भी हो, बैठे हुए भी हो और चलते हुए भी हो.
 इस अध्याय का अन्तिम श्लोक देखिये-
 भगवान् कहते हैं कि अर्जुन , वेद में, यज्ञ में, तपस्या में, दान में जिस पुण्यफल का निर्देश है, आदेश है, उसके रहस्य को समझ जाओ और यह भी समझ जाओ कि इसमें जिस अव्यक्त का उपदेश है, वह क्या है.
 ‘अत्येति तत्सर्वम् ’ का अर्थ है कि यह जो वेद का फल है- इन सबका अतिक्रमण तुम कर गये हो.
 यहाँ मानो अर्जुन ने पूछा कि कैसे महाराज, क्या करके ऊपर उठें?
 भगवान् बोले कि इदं विदित्वा केवल इसको जान लो और उससे ऊपर उठ जाओ.
 जब यह जानोगे कि इन फलों में से कोई क्रिया में है, कोई शरीर में है, कोई अंतःकरण में है, कोई कर्ता में है, कोई भोक्ता में है और हमारा आत्मा तो जैसा है, वैसा ही है- तब क्या होगा?
 यह बात उजागर हो जायेगी कि ‘इदं विदित्वा योगी परं स्थानमुपैति चाद्यम्’- योगी इसका ज्ञान प्राप्त करने मात्र से ही सबका अतिक्रम कर जाता है और परम आद्य स्थान को प्राप्त करता है.
  ; इस प्रकार यह ‘अक्षर ब्रह्मयोग’ नामक आठवाँ अध्याय पूरा हुआ ; .
 नवम अध्याय
 अब आओ नववें अध्याय में प्रवेश करें.
 इसमें भी बहुत मजेदार बात है.
 सांख्य और योग के ये छह अध्याय जो हैं, इन्हें मधुसूदन सरस्वती, केशव कश्मीरी, रामानुजाचार्य ने द्वितीय षट्क कहा है.
 इनमें से पहले दो अध्यायों में तो पहले सांख्य साधन, और योगसाधन दोनों को गीतोक्त तत्वज्ञान से समन्वित किया?
 अब जरा भक्तियोग पर भी एक नजर डालें औरउसे गीतोक्त योग के साथ समन्वित करें.
 इसमें भगवान् श्रीकृष्ण ने अपनी महिमा का बड़ा भारी वर्णन किया है.
 एक महात्मा थे, जो अपनी महिमा का वर्णन कर रहे थे.
 कहते थे कि मैं शुद्ध-बुद्ध-मुक्त हूँ, अद्वितीय हूँ, ब्रह्म हूँ.
 मैंने कहा कि महाराज, आप अपने मुँह मिया-मिट्ठू क्यों बनते हैं?
 अपनी इतनी तारीफ क्यों करते हैं?
 वे बोले कि देखो, मैं अपने को जितना जानता हूँ उतना दूसरे को जानते ही नही हैं; इसलिए मैं अपनी महिमा नहीं बताऊँगा तो दूसरे लोग क्या बतायेंगे?
 दूसरे लोग जानेंगे कैसे, कि हमारा क्या स्वरूप है, हमारी क्या महिमा है?
 डरना तो उन लोगों को चाहिए, जो देह-बुद्धि से हड्डी-मांस-चाम के एक परिछिन्न पुतले को ईश्वर के सिंहासन पर बैठाते हैं.
 जो परिच्छिन्नता को काटकर अपने स्वरूप का ब्रह्मरूप से वर्णन करते हैं, वे तो पहले अपने व्यक्तित्व की बलि चढ़ा लेते हैं, फिर परमात्मा का वर्णन करते हैं.
 जो व्यक्तित्व की बलि चढ़ाये बिना अपनी महिमा का वर्णन करता है, वह तो हड्डी-मांस-चाम की महिमा का ही वर्णन करता है.
 यहाँ तो अपना व्यक्तित्व है ही नहीं.
 “इदं तु ते गुह्यतमम् ’- भगवान् श्रीकृष्ण ने कहा कि अर्जुन, मैं अब तुम्हें गुह्यतम बात बताता हूँ.
 अबतक क्या बता रहे थे महाराज!
 बोले कि अब तक गुह्य बात बता रहा था, अब गुह्यतम बात बताता हूँ.
 जैसे गुह्य, गुह्यतर, गुह्यतम होता है, वैसे ही मैंने एक फाटक पार किया तो उसका माल-मसाला दिखाया, फिर दूसरा फाटक पार किया तो उसका माल-मसाला दिखाया और अब तीसरे फाटक के भीतर तुम आ गये हो, अब देखो कि इसमें क्या है!
 ‘ प्रवक्ष्याम्यनसूसवे ’- यहाँ मानों अर्जुन बोले कि भाई, हमारे अन्दर कोई विशेषता होगी, तब तो तुम इतनी गुह्यतम बात बताते हो!
 भगवान् बोले कि हाँ, ‘ अनसूयवे ’ ; अब तक मैंने जो बात बतायी है, उसमें तुमने मेरे गुण में कोई दोष नहीं निकाला है.
 देखो, अगर हम किसी से कोई बात बताने लगें और वह काट-कूट शुरू कर दे, तो यही कहेंगे कि जा, अब तुम्हारे साथ कौन मगज-पच्ची करे?
 काट-कूट करने वाले जो कुतर्की हैं, उनसे महात्मा लोग बात करना पसंद नहीं करते हैं.
 काट-कूट तो जहाँ नहीं करना हो, वहाँ करो और फिर आओ हमारे पास.
 हम तुम्हें ‘ रामः रामौ रामाः’ थोड़े ही पढ़ायेंगे.
 हम तो तुम्हें ‘तत्वमस्यादि महावाक्य’ का वाच्यार्थ, लक्ष्यार्थ और ऐक्य बतायेंगे.
 ‘रामः रामौ रामाः’ के लिए तो जाओ, लघुकौमुदी पढ़ो!
 तो भगवान् कहते हैं कि ‘ अनसूवये ’- जो असूयु न हो, अर्थात् गुण में दोष न निकाले.
 हम तो उसकी भलाई के लिए बात करें कि इस रास्ते से चले आओ, और वह कहे कि महाराज, इधर गड्ढा तो नहीं है?
 भलेमानुस, मैंने जान-बूझकर तुम्हें बताया है तो क्या तुम्हें गड्ढे में गिरने के लिए बताया है!
 भगवान् बोले कि मैं तुम्हें गुह्यतम ज्ञान बताता हूँ- ‘ज्ञानं विज्ञानसहितं यज्ज्ञात्वा मोक्ष्यसेऽशुभात्.
 ’ गुह्यतम ज्ञान क्या है?
 यह गुह्यतम ज्ञान ब्रह्मज्ञान ही है, परन्तु यहाँ जो ‘इदं’ के साथ ‘तु’ शब्द है, यह पहले बताये हुए से विलक्षण बताने के लिए है.
 ये जितने धारणा-योग हैं, सब सत्वगुण हैं.
 अब भगवान् जरा आगे, ऊपर की ओर खींचते हैं.
 साक्षात् मोक्ष-साधन का जो ज्ञान है, वह क्या है?
 वह है- ‘यत्र नान्यत् पश्यति नान्यत् श्रृणोति’- जहाँ अन्य का दर्शन नहीं है, अन्य का श्रवण नहीं है.
 ‘विज्ञातारमरे केन विजानीयात्’ वहाँ जो जिज्ञासा है, उसी का नाम विज्ञान है.
 तो आओ, अनुभव सहित ज्ञान अब तुम्हें सुनाते हैं.
 एक ज्ञान ऐसा होता है, जिसको पहले जानो, फिर करो, तो वह लाभप्रद होता है- जैसे यज्ञ का ज्ञान है.
 उसे केवल जान लेने से काम नहीं चलता.
 पहले यज्ञ को जानो, फिर उसमें वेदी बनाओ, शाकल इकट्ठा करो, कुशकण्डिका करो और विधिपूर्वक श्रद्धा के साथ उसको संपन्न करो.
 तब यज्ञ फल देता है.
 किन्तु यहाँ जो प्रत्यक्-चैतन्याभिन्न ब्रह्म है, यह जानने मात्र से ही ज्ञान का फल प्राप्त हो जाता है.
 इसमें कर्म ‘यज्ज्ञात्वा मोक्ष्यसे’ है.
 ‘अशुभात् संसारात्’- अशुभ माने संसार और उसका कारण अज्ञान.
 भगवान् ऐसा विज्ञान सहित ज्ञान बताते हैं कि सब काल तो हो जाये उसका अनुभव और संसार के कारण अविद्या से हो जाये मुक्ति.
 यह अर्जुन को जरा स्वाभिमुख करने के लिए है ; क्योंकि अभी तो उसको मरने-मारने की ही बड़ी भारीर फिक्र लगी हुई है.
 इसलिए भगवान् बोले कि तू मेरी ओर देख, अब उधर मत देख!
 देखो, किसी ने किसो को एक मंत्र बताया.
 मंत्र लेने वाले ने पूछा कि महाराज, इसमें स्वाहा बोलें कि नमः बोलें?
 कि ऊँ बोलें कि न बोलें?
 यह हमारे फिट बैठेगा कि नहीं बैठेगा?
 मंत्र बताने वाले ने कहा कि नहीं भैया, मुझसे गलती हो गयी.
 सबसे बढ़िया मंत्र राम-राम है.
 तुम उसी का जप किया करो.
 इसमें स्वाहा, नमः और ओंकार की कोई जरूरत नहीं है; न संस्कार की आवश्यकता है, न दीक्षा की.
 तुम तो राम ही राम रटो!
 यहाँ विद्या की जो स्तुति है, वह अधिकारी की स्तुति है और गुह्यतम ज्ञान विषय की स्तुति है.
 मतलब यह कि तुम बड़े ऊँचे अधिकारी हो और तुम्हें जो मैं बता रहा हूँ, वह बड़ा ऊँचा ज्ञान है तथा उसका फल यह है कि ज्ञानमात्र से ही परम कल्याण हो जायेगा.
 अब बताते हैं कि ‘ विद्यानाम् राजविद्या’- यह राजाओं की विद्या है, विद्याओं की राजा है.
 जैसे राजदन्तादिवत् समास बोलते हैं वैयाकरण लोग, और कहते हैं कि ‘दन्तानाम राजा राजदन्त’- यह राजदन्त है; इसी तरह भगवान् कहते हैं कि यह विद्याओं का राजा है, गुह्यों का राजा है और पवित्र है.
 तुम्हारे साथ जन्म मरण का जो वज्र लगा हुआ है और जैसा कि श्रुति में आया है कि ‘महद्भयं वज्रमुद्यतम्’- तुम्हारे सिर पर वज्र खड़ा है, उससे रक्षा करने वाला है यह पवित्र ज्ञान.
 ‘पवेः वज्रात् त्रायते इति पवित्रम्; पवित्रं पावनम्’- यह तुम्हारे अंतःकरण को शुद्ध करने वाला है औ उत्तम है.
 उत्तमता कहाँ से आती है?
 बोले कि ‘प्रत्यक्षावगमम्’- बस, यही वेदान्त विद्या की उपयोगिता है.
 तर्क-वितर्क से खण्डन होगा, मण्डन होगा.
 ज्यादा बुद्धिमान होगा तो खण्डन कर देगा; उससे भी ज्यादा बुद्धिमान होगा तो मंडन कर देगा.
 देखा तो किसी ने कुछ है नहीं, सब अंदाज ही लगाते हैं.
 किन्तु यह ज्ञान?
 बोले कि ‘ प्रत्यक्षावगमम् ’- बिलकुल जैसे आँख से किताब दिख रही है, जैसे आपलोग दिखते हैं, वैसे ही यह वस्तु दिखती है.
 महाराज, फिर कहीं धर्म तो नहीं छूट जायेगा?
 बोले कि नहीं, ‘धर्म्यम्’ इस सर्वात्मभाव के बोध से धर्म नहीं छूटता.
 क्यों नहीं छूटता?
 कि राग-द्वेष की निवृत्ति हो जाती है.
 धर्म को छुड़ाने वाला तो राग-द्वेष ही होता है.
 किन्तु ‘धर्माद् अनपेतम्’- इस सर्वात्मभाव के बोध से धर्म नहीं छूटता.
 बोले कि तब तो बड़ाकठिन होगा?
 भगवान् ने कहा कि नहीं, ‘सुखुमं, कर्तुम्-सुसुखम्’- सम्पादन करने में बड़ा सुखप्रद है, आसान है.
 यह ब्रह्मविद्या कठिन नहीं है.
 यह तो ऐसा है कि घोड़े के रकाब में पाँव रखा और ब्रह्मज्ञान हुआ.
 फूल मसलना कठिन है लेकिन ब्रह्मविद्या सुगम है.
 एक क्षण में इसकी प्राप्ति हो जाती है.
 मैं एक महात्मा के पास जाता था.
 एक दिन वे बड़े ही प्रसन्न हुए, क्योंकि मैंने उन्हें पहले भागवत का ग्यारहवाँ स्कन्ध सुनाया, फिर सातवाँ सुनाया.
 धीरे-धीरे उन्हें तैयार करके रास-पंचाध्यायी भी सुनायी.
 धीरे-धीरे तैयार किया, क्योंकि रास-पंचाध्यायी तो नाम सुनकर भी वे नाराज होते थे और कहते थे कि भक्ति उपासना की जितनी बातें हैं, वे सब फँसाने के लिए हैं.
 पर मैंने पहले उन्हें ग्यारहवाँ स्कन्ध, फिर सातवाँ स्कन्ध, और फिर रास-पंचाध्यायी सुना दी.
 जब वे बहुत प्रसन्न हो गये, तो बोले कि अच्छा, हमारे पास और कुछ तो है नहीं, लेकिन तुम्हें मैं एक दक्षिणा देना चाहता हूँ.
 वे टाट पहनते थे, माँगकर खाते थे, मिट्टी के बर्तन में पानी पीते थे- कुछ था ही नहीं उनके पास.
 फिर भी एकान्त में बोले कि मैं तुम्हें दक्षिणा देता हूँ.
 वह दक्षिणा उन्होंने एकान्त में हमें दी थी और मैं भरी सभा में आपको बताता हूँ, क्योंकि वह चालीसा-बयालीस वर्ष पहले की बात है और अब उसके खो जाने का डर भी नहीं है.
 उन्होंने पहले पूछा कि तुम क्या चाहते हो?
 मैंने कहा कि मैं अपना कल्याण चाहता हूँ.
 वे बोले कि देखो, आज से, अभी से अपने को कभी जीव मत मानना.
 कर्ता , भोक्ता, संसारी, परिच्छिन्न जीवात्मा तुम नहीं हो.
 तुम तो अद्वितीय ब्रह्म हो.
 यही दक्षिणा मैं तुम्हें देता हूँ.
 यही है दक्षिण ‘दक्षिणा ज्ञान संदेशः’ और यह मैंने तुम्हें दिया.
 अब तुम बोलो कि मैंने लिया महाराज!
 मैंने कहा कि हाँ, लिया महाराज!
 इसी तरह नैमिषारण्य में श्रीआनन्दमयी माँ को मैंने पंद्रह दिन में श्रीमद्भागवत सुनाया, त अंत में उन्होंने भी मुझे दक्षिणा दी.
 माँ ने चाँदी के सिंहासन में शालग्राम रखा और उसको अपने सिर पर रखकर ले आयीं.
 माँ तो यहीं ( हरिद्वार में) ही हैं.
 सिर पर रखकर आयीं और फिर सिंहासन उतारकर बोलीं कि बाबा, देखो यह दक्षिणा मैं देती हूँ.
 मैंने उसे ले लिया.
 फिर बोलीं कि इस दक्षिणा के साथ-साथ इसे देने वाली मैं अपने को भी देती हूँ.
 मैंने कहा, बस-बस माँ, मैने ले लिया.
 माँ, ऐसी दक्षिणा तो मुझे कभी नहीं मिली थी!
 तो भगवान् ने कहा कि अर्जुन, ब्रह्मज्ञान एक क्षण में हो सकता है.
 और वह ब्रह्मज्ञान ऐसा है कि फिर कभी मिटेगा नहीं- ‘अव्ययम्’.
 यह राजविद्या अर्थात् ब्रह्मविद्या उत्तम पवित्र ‘प्रत्यक्षावगमं कर्तुं सुसुखं ’ अव्यय एवं अविनाशी है.
 वेदान्तियों का तो कहना है कि इस विद्या के साथ धर्म , उपासना, योग- किसी को न जोड़ो; न पहले, न पीछे.
 यदि पीछे जोड़ोगे तो ज्ञान कम होगा और पहले जोड़ोंगे तो अंतःकरण-शुद्धि-पर्यन्त उसका फल होगा.
 तत्वज्ञान तो अविद्या निवर्तकत्वेन ही प्रामाण्य है.
 अविद्या-निवृत्ति के सिवाय और कुछ उसका न तो प्रयोजन है और न प्रमाण है.
 राजविद्या विद्याओं की सिरमौर है.
 तान्त्रिक लोग गुह्य को बहुत बड़ा मानते हैं.
 वे कहते हैं कि बस, गोपनीयम्, गोपनीयम्- अपनी विद्या को गुप्त रखो, गुप्त रखो.
 भगवान् ने भी कहा कि विद्या चाहिए तो राजविद्या लो.
 इससे बढ़कर गोपनीय तंत्र और कोई नहीं है.
 यदि बोलो कि हमें तो पवित्र चाहिए, तो ‘नहि ज्ञानेन सदृशं पवित्रमिह विद्यते.
 ’ यह ‘उत्तमम् पवित्रम् ’ है.
 इससे बड़ा पवित्र और कुछ है ही नहीं.
 यदि बोलो कि बाबा, हमलोग तो विज्ञान के प्रेमी हैं जिसमें वस्तुत का प्रत्यक्ष हो जाताहै, तो लो, यह ‘प्रत्यक्षावगमम्’ है.
 अरे आओ, हाथ कंगन को आरसी क्या!
 प्रत्यक्ष देख लो.
 यदि कहो कि धर्म न छूट जाये, तो यह ‘धर्म्यम्’ है.
 करने में कठिन न हो, इसलिए ‘कर्तुम् सुसुखम्’ है.
 कहीं थोड़े दिनों के लिए न हो, इसलिए ‘अव्यय’ है.
 आ गये न सब के सब गुण, जिनकी चर्चा मैं कल कर चुका हूँ.
 ऐसी बातों को बार-बार दोहराने में भी लाभ ही है.
 अब भगवान् एक बात ऐसी बोलते हैं, कि आप किसी भी मार्ग से चलें और किसी भी गन्तव्य को प्राप्त करना चाहें, यदि उसमें श्रद्धा नहीं होगी तो आप ठीक मार्ग से नहीं चल सकेंगे.
 क्योंकि बालक भी होते हैं, मूर्ख भी होते हैं, अनजान-अनपढ़ लोग भी होते हैं.
 अरे, मार्ग तो वह चाहिए, धर्म तो वह चाहिए जो सबका भला करे.
 गंगाजी ऐसी हैं कि उनमें से चाहे जो पानी पी ले- कौआ भी पीता है, गीध भी पीता है और हंस भी पीता है.
 इसी तरह श्रद्धा धर्म में सबको योग्यता प्रदान करती है.
 यदि कोई धर्म का निरूपण करेर और उसमें श्रद्धा न हो, तो उससे मूर्ख निकल जायेंगे, बालक निकल जायेंगे, और लुगायाँ पतायाँ तथा गाँव के लोग- सब के सब बहिर्भूत हो जायेंगे.
 वह कुछ मुट्ठीभर लोगों के लिए रहेगा.
 उसमें भी यह बात है कि तर्क की धर्म की सिद्धि कभी होती नहीं.
 वहाँ भी गुरु पर, शास्त्र पर, संप्रदाय पर श्रद्धा तो करनी पड़ती है.
 इसलिए भगवान् ने कह दिया.
 हे अधर्म को संतप्त करके, परिपक्व करके उसका भी सदुपयोग करने वाले अर्जुन, जो लोग इस धर्म पर श्रद्धा नहीं करते हैं, वे ‘अप्राप्य मां निवर्तन्ते-हस्त-ग्राह्यं मामपि अप्राप्य’ अर्थात् हमारे निकट तो आ जाते हैं, इतने निकट आ जाते हैं कि हाथ से पकड़ लें, परंतु मैं उनकी पकड़ में नहीं आता.
 तब उनकी गति क्या होती है?
 यह होती है कि ‘मृत्युसंसारवर्त्मनि निवर्तन्ते ; ’ फिर उपनिषद् में जिसको बोलते हैं न कि ‘जायस्व म्रियस्व, म्रियस्व जायस्व’ अर्थात् पैदा होते जाओ और मरते जाओ, मरते जाओ और पैदा होते जाओ- इसी रास्ते में वे पड़ जाते हैं ; देखो, यहाँ भगवान् ने व्यतिरेक मुख से श्रद्धा न करने वालों की निन्दा भी की और विधि-मुख से प्रशंसा भी की कि ‘ राजविद्या राजगुह्यं पवित्रमिदमुत्तमम्.
 अब अर्जुन बोले कि भाई, आओ इस ज्ञान-विज्ञान का निरूपण ही करके बताओ न!
 प्रशंसा और निन्दा में ज्यादा लगने की क्या जरूरत है.
 अरे अपना माल दिखाओ.
 तुमने माल दिखाये बिना ही तारीफ कर दी.
 भगवान् बोले कि लो, हम अपना माल दिखाते हैं-
 ‘ ततम् ’- यह संपूर्ण जगत् क्या है?
 जो गमनागमन शील पदार्थ दिखायी पड़ते हैं, उनको जगत् कहते हैं- ‘गच्छति, इति जगत्.
 गच्छति, परिवर्तते’- जो कुछ भी परिवर्तनशील है, वह सब-का-सब- चाहे देवलोक हो, चाहे ब्रह्मलोक हो, चाहे नित्य-नूतन होने वाले हो और चिर-सनातन हो.
 परंतु नित्य-नूतन भी नहीं है.
 रोज-रोज नया होगा तो कभी-न-कभी पुराना पड़ जाएगा, खतम हो जायेगा, बदल जायेगा.
 यह एक-रस सत्य है.
 यह नित्य-नूतन नहीं है – ‘इदं सर्वम्’ है.
 जो चिन्मात्र है, वह नित्य-नवनवोन्मेषशाली नहीं है.
 प्रतिभा तो विद्या का ही उत्कृष्ट रूप है, इसलिए वह तो एक रस ही है.
 ‘मया ततमिदम्’ ‘मया’- मुझ प्रत्यक् चैतन्याभिन्न ब्रह्म से यह सब का सब तत है.
 ‘अस्मद्’- शब्द के प्रयोग का यही अर्थ है.
 अच्छा, ‘मैं’ के बिना क्या किसी को जगत् मालूम पड़ेगा?
 नरक कभी मालूम पड़ेगा? ;   स्वर्ग कभी मालूम पड़ेगा?
 बैकुण्ठ कभी मालूम पड़ेगा?
 ईश्वर भी अगर किसी को मालूम पड़े तो ‘मैं’ के हुए बिना कैसे मालूम पड़ेगा?
 अरे भाई, पहले ‘मैं’ होकर तब ‘इदं’ को सिद्ध करता है.
 तब ईश्वर को कहाँ ढूँढ़े?
 ‘अहं’ में कि ‘इदं’ में?
 इसलिए जिसकी उम्र ज्यादा है, उसमें परमेश्वर को ढूँढ़ना और जिसकी उम्र कम है, उसमें परमेश्वर को मत ढूँढ़ना.
 क्योंकि कोई नित्य होगा, शाश्वत होगा, अविनाशी होगा, तो बड़ी उम्रवाले में जल्दी मिलेगा और छोटी उम्रवाला तो हमारे सामने पैदा हुआ और मर गया.
 इसलिए ‘इदं’ में क्या परमात्मा को ढूँढ़ते हो?
 ढूँढ़ना हो तो ‘अहं’ में परमात्मा को ढूँढ़ो!
 दो विभाग कर लो.
 यह स्फुरण है!
 क्या, कि अहं और इदं- यह व्यवहार सबको स्फुरित होता है.
 चार्वाक कहते हैं कि इदं है, अहं नहीं.
 जैन कहते हैं कि अहं, इदं दोनों वाच्यार्य हैं, मिथ्या हैं और अपने परमार्थ स्वरूप में सत्य हैं.
 बाध-सामान्याधिकरण से इदं और मुख्य सामान्याधिकरण्य से अहं परमार्थ रूप में सब परमार्थ ही परमार्थ हैं.
 अहं इदं का भेद मिथ्या है, अहं-इदं का परमार्थ मिथ्या नहीं है.
 तो ‘अव्यक्तवाद व्यक्तयः प्रवहन्त्यहरागमे ’- अव्यक्त में व्यक्तियों की उत्पत्ति होती है.
 प्रकृति से जगत् उत्पन्न होता है.
 ‘कथं भूतेन मया?
 अव्यक्तं मूर्तिर्यस्य तेन मया’- अभिव्यक्त तो हमारी एक मूर्च्छना से है.
 मूर्च्छना क्या है?
 जैसे वीणा बजाते हैं सितार बजाते हैं तो उसमें स्वरताल होता है या नहीं?
 उसमें मूर्च्छना होती है कि नहीं?
 स्वर, मूर्च्छना, ताल- यह तो संगीत का भेद है.
 ‘अव्यक्तं मूर्तिर्यस्य’ से लेकर दृश्यपर्यन्त और हिरण्यगर्भ से लेकर कीटपर्यन्त- यह समग्र जगत् मुझसे सत् है.
 अब एक और व्युत्पत्ति बताते हैं.
 कहते हैं कि भेद मूर्त होता है.
 जिसे हमलोग अव्यक्त कहते हैं, वह भी एक मूर्ति है.
 अव्यक्त भी मूर्ति बताने वाला भगवान् कितना अमूर्त होगा, इस पर ध्यान तो दो!
 क्योंकि अव्यक्त के साथ कार्य कारण रूप से प्रपञ्च का संबंध होता है.
 इसलिए कार्यत्वेन अव्यक्त भी व्यक्त ही है.
 अधिष्ठान में ही, स्वयं प्रकाश से ही प्रकाशित होता है, क्योंकि कार्य-कारणाकार परिणाम को प्राप्त होता है?
 सृष्टि में कारण कार्य हो जाता है और प्रलय में कार्य कारण हो जाता है.
 इसलिए परिवर्तनशीलत्वेन स्वयं प्रकाश में व्यक्त और अव्यक्त दोनों प्रकाशित हैं ; अधिष्ठान में दोनों अध्यस्त हैं.
 अव्यक्त और तन्मूलक प्रपंच आधेय है और मैं आधार हूँ- ‘मत्स्थानि सर्वभूतानि.
 ’ इसलिए उनकी सत्ता अल्प है और हमारी सत्ता महान् है.
 वे विषय हैं, हम विषयी हैं, वे अनित्य हैं, हम नित्य हैं, वे प्रकाश हैं, हम प्रकाशक हैं, वे अध्यस्त हैं, हम अधिष्ठान हैं.
 हम अद्वितीय हैं और वे परिवर्तनशील द्वैत-रूप हैं.
 अब बोले कि बाबा, ऐसे कहो कि उनके भीतर तुम हो.
 अमूर्त पदार्थ किसी का आधेय नहीं होता.
 थाली में आकाश को रख लो.
 थाली का आदि-अंत भीतर-बाहर और जिस बोतल या स्टील में वह थाली बनी है उस पीतल या स्टील की उत्पत्ति-स्थिति-प्रलय, सब का सब आकाश में है.
 इसलिए आकाश अमूर्त है, थाली मूर्त है.
 मूर्त पदार्थ अमूर्त पदार्थ का आधार कभी नहीं होता और अमूर्त पदार्थ कभी मूर्त है.
 थाली में आकाश नहीं रखा जायेगा.
 हम घड़े में आकाश भरकर ले आयें, तो घड़े की दीवार औ उसकी उत्पत्ति के पूर्व कौन था?
 उसके नाश के पश्चात् कौन रहेगा?
 उसके कण-कण में जो छिद्र है वह कहाँ से निकलेगा, उसमें छेद करने से वह छेद कहाँ से निकलेगा, यदि पहले से आकाश नहीं होगा?
 इसलिए आकाश में घड़ा होता है, घड़े में आकाश नहीं होता.
 ‘मत्स्थानि सर्वभूतानि.
 न त्वहं तेषु, ते मयि.
 अहं तेषु न भवामि.
 ते मयि सन्ति.
 न चाहं तेष्ववस्थितः’- अव्यक्त प्राणी हमारे आधार नहीं हैं, क्योंकि मैं उनका आधेय नहीं हो सकता.
 यह सब व्यक्ताव्यक्त जगत् मुझ अधिष्ठान में है और मैं अध्यस्त में नही हूँ.
 अध्यस्त के जन्म-मरण के साथ, अध्यस्त के गुण- धर्म के साथ अधिष्ठान का किंचित् भी संबंध नहीं होता.
 यह हमारा निश्चित सिद्धांत है.
 ‘यद् अस्मिन् अध्यस्तं तत् तेन न किंचित् अधिसम्बद्ध्यते’ जिसका जिसमें अध्यास होता है, वह अपने अधिष्ठान से किंचित् भी सम्बद्ध नहीं होता.
 लो!
 पहले तो भगवान् ने यह कहा कि मैं अधिष्ठान हूँ और सब मुझमें अध्यस्त हैं.
 परंतु महाराज ये महाराज तो यह भी मानने को तैयार नहीं हैं.
 अब कहते हैं कि ‘न च मत्स्थानि भूतानि ’ वह तो तुम्हारी जगह पर, तुम्हारे ‘मैं’ में बैठकर, प्रमाता में बैठकरर मैंने दुनिया देओखी और कहा कि सारी दुनियाँ का अधिष्ठान आत्मा में है, परमात्मा में है.
 वह तो मैंने तुम्हारे साथ एक होकर बात कह दी.
 अच्छा बाबा! ;   अब अपनी स्वानुभूत बात बताओ!
 बोले कि तुम्हारी दृष्टि से जो कुछ सब है, वह मुझमें है पर मेरी दृष्टि से तो कुछ है ही नहीं.
 इसका अर्थ यह हुआ कि अज्ञानी की दृष्टि से सारे प्रपंच का आधार परमात्मा है और तत्वज्ञ की दृष्टि से परमात्मा में दूसरी कोई वस्तु है ही नहीं.
 यह हिसाब हुआ.
 ‘मत्स्थानि सर्वभूतानि’ यह जिज्ञासु की दृष्टि का अनुवाद है.
 जिज्ञासु को कभी अज्ञानी मत कहना, क्योंकि जब अधिष्ठान की ओर उसकी नजर पहुँचती है तो उसको बिल्कुल अज्ञानी कैसे कहेंगे?
 इसलिए जिज्ञासु की दृष्टि से संपूर्ण प्रपंच परमात्मा में है, परंतु तत्वज्ञ की दृष्टि ‘न च मत्स्थानि भूतानि’ है ; अब यह पूछो कि सच कौन है? ;   यह मजबूर होकर मानना पड़ेगा कि तत्वज्ञ की दृष्टि सच्ची है और अज्ञ एवं जिज्ञासु की दृष्टि कच्ची है ; तो सच्चाई यही हुई न, कि ‘न च मत्स्थानि भूतानि .
 ‘ एकमेवाद्वितीयम् ’- परमात्मा में आधार-आधेय भाव से कोई प्रपंच स्थित नहीं है.
 द्रष्टा-दृश्य का भाव भी नहीं है; भोक्ता-भोग्य का भी भाव नहीं है और कर्ता कर्म का भी भाव नहीं है.
 ‘पश्य मे योगमैश्वरम् ’- फिर देखो कि हमारा यह ईश्वर है.
 यही ईश्वरीय दृष्टि है.
 यही अनिर्वचनीय माया का खेल है.
 योग में आयोग और आयोग में योग- ‘मत्स्थानि सर्वभूतानि, न च मत्स्थानि भूतानि.
 ’ बोले कि बस, यही तो ऐश्वर्य योग है.
 यह जीवयोग नहीं है.
 जब तक अपने को जीवत्व में आबद्ध रखोगे, तब तक इस हाँ में ना और ना में हाँ- यह बात समझ में नहीं आयेगी.
 इसलिए पश्य- देखो-देखो!
 यह ‘पश्य’ शब्द व्याकरण की दृष्टि से भी विवर्त ही है.
 क्योंकि विवर्त है?
 इसलिए कि आदेश है- दृश्का पश् आदेश हो गया है.
 असल में तो था दृश् पर हो गया पश्, पश्य.
 कहाँ दृक् का विवर्त है पश्.
 इस द्रष्टा-दृश्य का भाव तुम देखो!
 यह वैयाकरण-विवर्त है.
 व्याकरण-दर्शन में भी जगत् को विवर्त मानते हैं ; वे कहते हैं कि ‘अनादिनिधनं ब्रह्म शब्दरूपं यदक्षरम् ; विवर्तते अर्थभावेन’- अर्थ के रूप में यह घट है और यह पट है, यह मठ है, यह विवर्त है.
 भर्तृहरि ने, शतक लिखने वाले भर्तृहरि ने नहीं- महावैयाकरण भर्तृहरि ने- महाभाष्य का आश्रय करके कारिका लिखी है, जिसे वाक्यपदीय कहते हैं.
 उनसे किसी ने पूछा कि महाराज, वेदान्त का सिद्धांत क्या है- यह बताने की कृपा करें!
 आजकल तो परीक्षा में केवल एक ही काण्ड पढ़ाया जाता है, किन्तु इसके तीन काण्ड हैं.
 उस पर पुण्यराज की, हेलराज की टीका है.
 नये-नये पण्डितों ने तो सोलह टीकाएँ लिखी हैं.
 वेदान्त-सिद्धांत की बात पूछने पर भर्तृहरिजी बोले-
 वेदान्ती लोग उस वस्तु को सत्य बताते हैं, जिसमें द्रष्टा, दृश्य, दर्शन- ये कल्पित हैं.
 किन्तु वेदान्त का सिद्धांत यह है- ‘तस्यैवार्थस्य सत्यत्वं श्रिताः त्रय्यन्तवेदिनः.
 ’ यह तृतीय काण्ड का श्लोक है.
 यह काण्ड बहुत ही विलक्षण है.
 इसमें तो देश क्या है, काल क्या है, इसका निरूपण है और लूट-लुट्-लिट् क्या होता है- इसका विवेचन है.
 तो ‘भूतभृन्न च भूतस्थः ’- यह ऐश्वरयोग है.
 माने यही अनिर्वचनीय माया है कि उसमें सब है और उसमें कुछ नहीं है.
 ‘सत्वासत्वाभ्याम अनिर्वचनीयत्वम्’ ही ऐश्वरयोग है और यही माया का लक्षण है.
 ’ भूतानि बिभर्ति धारयति पुष्णाति च ; डु भृञ् धारणपोषणयोः ; – इसका अर्थ है कि वह सबको अपने भीतर रखता भी है और सबको परिपुष्ट भी करता है.
 ‘भूतानि बिभर्ति इति भूतभृत्’ तब तो ठीक है, फिर वह भी इसमें होगा ; ‘न च भूतस्थः’- वह इसमें नहीं है ; नहीं तो साँप कट गया तो माला आ गयी, माला कट गयी तो भूच्छिद्र आ गया, भूच्छिद्र कट गया तो दण्ड आ गया, दण्ड कट गया तो धारा आ गयी- उसके कटने के साथ वह भी कट जायेगा न!
 क्योंकि जब तक अधिष्ठान का ज्ञान न हो तब तक अध्यस्त में परिवर्तन होता रहता है.
 जहाँ तक अज्ञान की निवृत्ति नहीं हुई, वहाँ तक भ्रम में परिवर्तन होता है.
 भ्रम माने अध्यास.
 जब तक रज्जु ज्ञान नहीं होगा, तब तक सर्प का परिवर्तन होकर धारा होता रहेगा.
 इसीलिए भ्रमनिवृत्ति का नाम ही अज्ञान-निवृत्ति नहीं है.
 भ्रम-निवृत्ति तो बौद्धों में भी है, परंतु वह निःस्वभाव होने के कारण अज्ञान की निवृत्ति नहीं है.
 सर्प निःस्वभाव है, दंड निःस्वभाव है, भूच्छिद्र निःस्वभाव है, माला निःस्वभाव है.
 निःस्वभाव होने से मिथ्या है.
 वेदान्त में मिथ्य तो है, परंतु अधिष्ठान- ज्ञान से मिथ्या है इसलिए ‘भूतभृन्न च भूतस्थः’- अधिष्ठान सबको सत्तास्फूर्ति दे रहा है.
 परंतु स्वयं अध्यस्त के साथ वह कभी तादात्म्यापन्न नहीं होता.
 अध्यस्त की मृत्यु से अधिष्ठान की मृत्यु नहीं होती.
 ‘ ममात्मा भूतभावनः ’- अर्जुन ने कहा कि महाराज! ;   बात तुम बड़ी बढ़-बढ़कर बताते हो.
 बैठे तो हमारे रथ के कोने में सारथि बनकर हो और बात बढ़-बढ़कर बोलते हो कि मैं संपूर्ण जगत् का अधिष्ठान हूँ, मेरे अंदर कुछ नहीं है.
 इस पर भगवान् ने अर्जुन से कहा कि यह जो तुम नाम-रूपवाला मैं देख रहे हो, ठीक नहीं है क्योंकि नाम रूप तो ‘मम् वास्तविक आत्मा न भवति.
 ’ रथ पर तो तुम भी बैठे हो और मैं भी बैठी हूँ.
 किन्तु मैं जो तुमहारी तरह बैठा हूँ, इसका क्या अर्थ है?
 अरे मैं तो तुम्हारी आत्मा को भी वैसा ही बताता हूँ और अपनी आत्मा को भी वैसा ही बताता हूँ.
 यह नहीं कि गुरु की आत्मा ब्रह्म हो और शिष्य की आत्मा जीव हो.
 इसलिए मुझ कृष्ण की जो आत्मा है, वह ‘भूतभावनः’ है अर्थात् ‘भूतानि भावयति-उत्पादयति-जीवयति.
 ’ यह जो मैं भूतभृत ; रूप से वर्णन कर रहा हूँ और ‘मत्स्थानि सर्वभूतानि, न च मत्स्थानि भूतानि’ बोल रहा हूँ, वह तो मेरा आत्मा ही है.
 वही संपूर्ण भूतों को सत्ता-स्फूर्ति प्रदान करता, चित्तास्फूर्ति प्रदान करता है.
 उसी से सब सत् और चित् मालूम पड़ते हैं.
 यहाँ भगवान् दृष्टान्त देते हैं.
 कहते तो यह हैं कि यह दृष्टान्त असंगता का, स्वभाव का है और दृश्यमान जगत् जादू के खेल में दीखने वाले पदार्थ से बना है.
 आपने कभी न कभी जादू का खेल जरूर देखा होगा, और हम बनारसी लोग तो, जिस रास्ते में निकल जायें, वहीं जादू का खेल खेल दें.
 कई जादूगर लोग राख निकाल देते हैं, जेवर निकाल देते हैं, रबड़ी-मलाई निकाल देते हैं, वह सब इसी धरती की बनी हुई राख है, इसी धरती का बना हुआ सोना है, इसी धरती की बनी हुई रबड़ी-मलाई है और वह जिस भुलवे में आती है, वह भी इसी धरती का होता है.
 गोलोक का कुम्हार उस भुलवे को नहीं बनाता.
 बाबा तुमने प्रसाद व्रसाद पाया है?
 अरे कई बड़े-बड़े महात्मा लोग उस भूलवे का चूरा जबा जाते थे कि यह गोलोक से आया है.
 अब जहाँ आँवा में भुलवा पकाया जाता है और कढ़ाही में रबड़ी बनायी जाती है, उस गोलोक की चर्चा हम नहीं करते हैं.
 मैंने तो जादू के ऐसे-ऐसे खेल देखे हैं कि कुछ मत पूछिए!
 एक मुसलमान फकीर बिलकुल नंगा होकर बैठा हुआ था.
 उसने मुझसे पुछा कि क्या चाहिए तुम्हें?
 उन दिनों हमारे गाँव के पाँच-दस मील के अंदर तो अनार का कोई पेड़ ही नहीं था!
 हमने कहा कि हमें अनार चाहिए.
 वह बोला कि चल.
 हाथ को हिलाया और पट्ट से गिरा अनार!
 अच्छा लो, यह इत्र की शीशी! ;   और वह भी गिर गयी.
 यह सब हमने अपनी आँखों से देखा.
 उसन पूछा कि तुम्हारे हाथ में रुपया है?
 देख लो नम्बर कि किस सन् का बना हुआ है.
 अच्छा बन्द करो मुट्ठी.
 मुट्ठी बन्द की और रुपया गायब हो गया फिर उसने कहा कि हमारा रुपया तुमने ले लिया.
 तुम्हें नंगाझोरी देनी पड़ेगी, सो देनी पड़ेगी.
 अब वह कहाँ निकला?
 हमारे एक साथी ने एक जादूगर से कलकत्ते में कहा कि हमको रामफल चाहिए, निकालकर दो!
 अब जादूगर एक मिनट, दो मिनट, चार मिनट सोचता रहा; उसे मालूम ही नहीं था कि रामफल क्या होता है!
 बोला कि बताओ होता कहाँ है?
 उसने तुरंत कपड़े के अंदर हाथ डाला और रामफल निकालकर दे दिया.
 तो इसका नाम होता है जादू का खेल!
 इसलिए आप चीजों को देखकर क्यों मोह में पड़ जाते हैं कि ये सच्ची हैं?
 अरे बाबा, आपको सिद्धि चाहिए तो किसी जादूगर की शरण में जाकर सिद्धि प्राप्त करो.
 हम केवल सच्चाई का आदर करते हैं.
 ये आने-जाने वाली जो चीजें हैं, वे तो आदर की पात्र नहीं!
 ‘यताकाशस्थितो नित्यं वायुः सर्वत्रगो महान् ’- यह वायु नित्य आकाश में ही रहती है और सब जगह इसकी अप्रतिहत गति है.
 यह महान् है माने बड़ा भारी है, महान शक्तिशाली है.
 बड़े-बड़े पेड़-पौधों को तोड़कर गिरा देता है.
 अब आओ, इस वायु का पोस्ट-मार्टम करें.
 आकाश में वायु क्या है?
 आकाश में जो शब्द की ध्वनि है, यह क्या है?
 पंचदशी में दो बातें लिखी हैं.
 एक जगह लिखा है कि आकाश का गुण शब्द है और दूसरी जगह लिखा है कि आकाश का गुण अवकाश है.
 आप देखें, तो जगह दो बातें लिखी हैं, और फिर शंका उठाकर इसका समाधान भी किया गया है कि शब्द और अवकाश को दो क्यों बोलते हैं.
 पर हम जो पोस्ट-मार्टम करते हैं, वह दूसरा है.
 वह पंचदशीवाला नहीं है.
 प्रक्रिया की पोथी जब कोई लाकर हमारे सामने रख देता है कि इसमें यह लिखा है, तो हम कहते हैं कि अच्छा भाई ऐसा ही सही!
 इसी तरह कोई दूसरी प्रक्रिया ले आता है तो उसको भी कह देते हैं कि ऐसा ही सही.
 यदि कोई अद्वैत सिद्धांत को स्वीकार कर लेता है तो उसकी प्रक्रिया में हम कुछ दखल अंदाजी नहीं करते.
 हमारे ऐसा ही स्वभाव बना हुआ है.
 अब आओ पोस्टमार्टम देखो!
 आकाश में द्रव्य होने के कारण जो परिणाम है, वह तो वायु है और उसमें काल का संबंध होने से दो परिणाम है, वह क ख ग की तरह घट, पट, आदि शब्दों का क्रमशः उच्चारण है.
 आकाश में काल का संबंध होने से शब्दोच्चारण का संबंध है और आकाश में देश का संबंध होने से अवकाश है पूर्व-पश्चिम-उत्तर-दक्षिण है.
 आकाश द्रव्य होन से उसका परिणाम वायु है और स्थितिशील होने से गति है.
 तन्मात्र में द्रव्यत्व, कालत्व और दिक्त्व- ये तीनों अन्य संबंध से हैं, इसलिए आरोपित हैं.
 जब आकाश का हम द्रव्यत्व से, दिक्त्व से, काल से पृथक् करेंगे तब आकाश होगा तन्मात्र.
 तन्मात्र माने निर्विशेष.
 और जब तन्मात्र ही होगा, तब चिन्मात्र से भी विशेष नहीं होगा तथा तन्मात्र आकाश से चिन्मात्र आत्मा भी विशेष नहीं होगा.
 निर्विशेष से निर्विशेष पृथक् नहीं होता, सविशेष से सविशेष पृथक् होता है ; दर्शनशास्त्र में विशेष माने भेद होता है.
 तो देखो, आकाश में जो यह वायु देवता हैं, ये यहाँ से वहाँ जाते हैं और एक के बाद दूसरा झोंका आता है.
 एक के बाद दूसरा झोंका आना- यह काल संबंध से है और यहाँ से वहाँ जाना- यह देश संबंध से है.
 स्थिति में जो गति मालूम पड़ती है, वह अपने अत्यन्ताभाव के अधिष्ठान सन्मात्र में ही प्रतीत होती है.
 इसलिए आकाश का द्रव्यत्व-अवकाशत्व और क्रमित्व, उत्पादकत्व- ये तीनों सच्चिद् अभिन्न ब्रह्मतत्व में कल्पनामात्र हैं.
 ‘ सर्वत्रगः ’- चित्त का विवर्त है; ‘महान्’- द्रव्य का विवर्त है तथा ‘नित्यम्’- काल का विवर्त है.
 यही आकाश के भीतर वायु का पोस्टमार्टम है.
 आकाश में क्या है?
 जब वायु में सत्यत्व नहीं रहेगा तो आकाश में रहेगा और आकाश निर्गुण होने पर प्रत्यक्-चैतन्य से अपनी भिन्नता कहाँ से दिखायेगा?
 आकाश माने किञ्चित् प्रकाश.
 आ माने ईषत् और काश माने प्रकाश माने परमात्मा .
 प्रकाश माने यदि सूर्यादि ज्योति लें, तब तो बात दूसरी बात है क्योंकि काश धातु दीप्त्यर्थक है.
 जैसे आकाश में वायु है, ठीक उसी तरह मुझ निर्द्रव्य, निर्देश और निःकाल आकाश स्वरूप में ये सारे के सारे देश स्थित हैं, माने अपने अत्यन्ताभाव के अधिष्ठान और प्रकाश में ही ये मालूम पड़ते हैं.
 अहं तो रहता है ज्यों का त्यों, और हे अर्जुन! ;   ये सारे भूत जो हैं वे मेरी प्रकृति हैं आदत हैं, स्वभाव हैं.
 जहाँ कुछ हो उसको ‘न’ कर दे और जहाँ न हो, उसको ‘हाँ’ कर दे- यही तो परमात्मा की आदत है.
 हाँ- ना बनने वाले जो पदार्थ हैं, वे कुछ होते ही नहीं है.
 मामिकां प्रकृतिम्- इसका अरथ आप सातवें अध्याय में सुन ही चुके हैं कि अपरा प्रकृति भी मैं ही हूँ-
 इसमें ‘मे’ है और यहाँ प्रस्तुत प्रसंग में ‘मामिका’ है और जीवभूता जो परा प्रकृति है, वह भी ‘मे’ ही है.
 तो क्षेत्र-क्षेत्रज्ञरूपा जो प्रकृति है, वह परमात्मा की है.
 ठीक है, बहुत बढ़िया, परमात्मा की है.
 पर क्षेत्रज्ञ छोटा होता है कि बड़ा?
 यदि क्षेत्रज्ञ है तो क्षेत्रज्ञ छोटा कैसे होगा?
 जब अव्यक्त-पर्यन्त क्षेत्र है, तब ‘एतद् यो वेत्ति तं प्राहुः क्षेत्रज्ञ इति तद्विदः ’- वहाँ क्षेत्रेज्ञ माने ईश्वर होगा न!
 और जब ‘जीवभूतां महाबाहो ययेदं धार्यते जगत्’- जगत्- धारणकर्ता जीव यहाँ परा प्रकृति होगा, वहाँ वह छोटा कैसा होगा?
 वहाँ तो बिलकुल बड़ा हो जायेगा और जहाँ ‘तथा सर्वाणि भूतानि’ हो गया, वहाँ अक्षर छोटा कैसे हो गया!
 यह तो बिलकुल अकल की बात है कि क्षेत्रज्ञ का वर्णन ईश्वर से अभेद करके किया जाता है और क्षेत्रज्ञ का वर्णन प्रकृति से अभेद करके किया जाता है और जब शुद्ध तत्व का ज्ञान होता है, तब क्षेत्र-क्षेत्रज्ञ का भेद नहीं रहता है.
 इसलिए ‘मामिका’ शब्द का अर्थ यहाँ क्या है?
 यही है कि जब तक अज्ञान है, तब तक आपकी दृष्टि से वह मामिका है और नहीं तो वह विकल्प मात्र है.
 एक बार मैंने भगवान् से पूछा कि हे भगवान्! ;   आपका स्वरूप तो ब्रह्म है, लेकिन आपका स्वभाव क्या है? ;   यह बताओ!
 भगवान् बोले कि दृक्-मात्र तो मेरा स्वरूप है और द्रष्टापना मेरा स्वभाव है.
 लेकिन मजबूरी यह है कि जब मैं अपने स्वभाव में आकर तमाशा देखना चाहता हूँ, तब कुछ दूसरा रहता ही नहीं हैं.
 फिर द्रष्टा बनकर क्या तमाशा देखूँ? ;   इसलिए जब दूसरा नहीं मिलता है तब अपने आपको ही दृश्य बनाकर देखता हूँ.
 यह मेरे स्वभाव की लाचारी है कि जब मैं द्रष्टा बनता हूँ, तब अपने को ही दृश्य बनाकर देखता हूँ और जब स्वरूप में स्थित होता हूँ, तब द्रष्टापन का स्वभाव भी नहीं और दृश्य बनाने की जरूरत भी नहीं.
 परमात्मा का स्वरूप है दृक्-मात्र, स्वभाव है द्रष्टा और क्योंकि दृश्य कोई दूसरा है नहीं- इसलिए स्वयं मैं ही द्रष्टा-दृश्य का विभाग, आभास मात्र-विभाग बना लेता हूँ.
 इसी का नाम प्रतिभास है.
 आभास-मात्रसृष्टि है.
 मेरी प्रकृति में सबको बाहर फेंक देता हूँ कि जाओ बेटा, जरा घूमकर जाओ- ‘ विसृजाम्यहम् ’.
 एक बार श्री उड़िया बाबाजी महाराज के यहाँ दो भक्त आपस में लड़ रहे थे.
 एक का कहना था कि महाराज बड़े निष्ठुर हैं और दूसरे का कहना था कि वे बड़े दयालु हैं!
 विवाद इतना बढ़ गया कि वे बोले चलो महरजाजी से पूछें कि आप निष्ठुर हैं कि दयालु हैं?
 महाराजजी ने सुना तो वे बोले कि देखो भाई निष्ठुरता माने असंगता.
 वह तो हमारा स्वरूप है और दयालुता हमारा स्वभाव है.
 स्वभाव में दयालुता है और स्वरूप में निष्ठुरता है ; कोई मरे कोई जीये, हम ज्यों के त्यों!
 लेकिन, भगवान् कहते हैं कि मैं अपनी प्रकृति को अपने वश में रखकर ही ऐसा करता हूँ.
 ईश्वर की आदत ऐसी नहीं हो सकती, जिससे वह मजबूर हो जाये; नहीं तो उसमें परातन्त्र्य आ जायेगा.
 इसलिए वह अपनी प्रकृति को वश में रखकर संपूर्ण भूतग्राम को बाहर फेंकता है, अनेक बार भासित कराता है और फिर सबको समेट लेता है.
 यह भूतग्राम अवश है और प्रकृति के अधीन पैदा होकर दीखता भी है और नहीं भी दीखता है.
 देखो, जहाँ कार्य-कारण का विवेक होता है, वहाँ कहा जाता है कि वस्तु दीखती है और नहीं दीखती है, तथा जहाँ भोक्ता-भोग्य का विवेक होता है, वहाँ कहते हैं कि कभी भोग्य के रूप में वस्तु होती है एवं कभी नहीं होती है.
 आन्दोल्लास भोक्ता-भोग्य है, दृश्योल्लास द्रष्टा-दृश्य है और कार्य-कारण का जो उल्लास है, वह कार्य-कारण है.
 परमात्मा में कारणत्व, दृक्त्व, भोक्तृत्व- ये तीनों व्यावहारिक दृष्टि से हैं.
 परमार्थ दृष्टि से न कारणत्व है, न द्रष्टत्व है और न भोक्तृत्व है ; क्योंकि न कार्य है, न दृश्य है, और न भोग्य है.
 यह परमात्मा का स्वरूप है.
 भगवान् कहते हैं कि अरे ओ धनंजय!
 तू प्रदीप्त ज्ञानाग्नि है.
 संस्कृत भाषा में धनंजय माने अग्नि होता है.
 भगवान् का आशय है कि जब मुझे कभी कोई कर्म नहीं बाँधते, फिर मुझको कहाँ से बाँधेंगे!
 भला कहीं ज्ञानाग्नि को कर्म बाँधते है?
 मैं तो उदासी के समान आसीन हूँ- ‘ उदासीनवदासीनम् ’.
 उदासीन का अर्थ होता है प्रज्ञा की छत पर चढ़ जाने वाला.
 अर्थात् जैसे पहाड़ पर बैठा हुआ आदमी नाले में घूमते हुए हाथी को सूअरकी तरह देखे- वह न उससे डरे, न उसका उस पर चढ़ने का मन करे.
 क्योंकि वह तो इतने ऊँचे पहाड़ बैठा है, कि हाथी पर चढ़ने से क्या होगा?
 इसी प्रकार उदासीनवत्- माने सबसे ऊर्ध्व ब्रह्म में आसीन होकर बैठा हुआ है, ऊर्ध्वासीन के समान बैठा हुआ है और किसी कर्म में उसकी आसक्ति नहीं है, कि यह कर्म ही हो- ‘असक्तं तेषु कर्मसु.
 ’ जैसे कोई यज्ञ प्रारंभ कर दिया, तो उसको पूरा करना कर्तव्य हो जाता है.
 इसलिए कि समूहापूर्व की उत्पत्ति ही नहीं होगी, जब तक ब्राह्मण को दक्षिणा देकर ‘संपन्न संपन्न’ नहीं कहला लेंगे.
 ब्राह्मण को दिये बिना यज्ञ पुरा नहीं होता ; अवभृथ-स्नान-पर्यन्त याग और ब्राह्मण की दक्षिणा-पर्यन्त यज्ञ.
 मान लो कि आज यज्ञ पूरा हुआ और एक रात के बाद दक्षिणा दी गयी; तो दूसरे दिन एक रात का ब्याज देना चाहिए- ऐसा लिखा है धर्मशास्त्र में.
 एक दिन तुमने दक्षिणा रोकी क्यों?
 इसलिए ऐसी स्थिति में पंडित लोग तो दक्षिणा तो ले लेते हैं और संकोच के मारे ब्याज छोड़ देते हैं यजमान पर.
 इसलिए उससे भी समूहापूर्व उत्पन्न होने में बाधा पड़ती है.
 अवयवापूर्व अलग होता है और समूहापूर्व अलग होता है!
 यज्ञ तो तभी पूरा होता है.
 काम चाहे पूरा हो चाहे न हो, फल चाहे पैदा न हो; जहाँ छूट गया, वहाँ छूट गया.
 हमें एक महात्मा ने बचपन से यह बताया था कि यदि परमेश्वर के यहाँ से आज्ञा आ जाये कि आओ, तो परमात्मा से यह मत कहना कि एक सेकेण्ड ठहरो, जरा यह काम कर लें, जरा बेटे से मिल लें, जरा वसीयत लिख लें जरा पैसा सम्भाल लें.
 ‘असक्तं तेषु कर्मसु’- अरे, परमात्मा का बुलावा आया, और फेंक दिया काम जहाँ का- तहाँ.
 हम कोई कर्म मके दास हैं कि उसको पूरा किये बिना नहीं रह सकते
 अब भगवान् बोले कि मैं तो हूँ अध्यक्ष.
 अध्यक्ष का अर्थ यह है- अक्ष तो हैं अनेक- आँख भी अक्ष हैं, नासिका भी अक्ष है, कान भी अक्ष है, त्वचा भी अक्ष है, जीभ भी अक्ष है.
 जो विषय में व्याप्त हो उसको अक्ष बोलते हैं- ‘अश्रुतें इति.
 जो विषयावच्छिन्न चैतन्य से अंतःकरणावच्छिन्न चैतन्य के ऐक्य में मददगार हो, उसको बोलते हैं अक्ष.
 इसी से धुर्रे पर चढ़कर पहिया भी चलता है और रथ भी.
 धुर्रा ही अक्ष है.
 तो महाराज, अक्ष तो अनेक हैं, परंतु अध्यक्ष तो एक है.
 यहाँ एक विनोद की बात सुना देते हैं.
 यह ‘अधि’ चाहे ह्रस्व हो, चाहे दीर्घ हो, अध्यक्ष बनने में कोई बाधा नहीं पड़ती- ‘अधीषु धीरहितेषु मूर्खेषु अक्षाणि यस्य असौ अध्यक्षः.
 ’ इसका अर्थ है कि जो मूर्खों की देख-भाल करे, उसका नाम अध्यक्ष है.
 अध्यक्ष वह गड़ेरिया है जो बहुत भेड़ों की देख-भाल करता है और वह ज्ञानी है, जो बहुत से बेवकूफ चेलों का संचालन करता है.
 यह बात है तो विनोद के लिए लेकिन अगर कोई व्याकरण से दोष निकाल दे तो हम शास्त्रार्थ करने को तैयार हैं.
 तो, ‘ मयाध्यक्षेण प्रकृतिः’- ये सारे जीव मूर्ख हैं और प्रकृति बिलकुल अन्धी है.
 इनको अध्यक्ष की जरूरत होती है, जो प्रकृति को भी ठीक रास्ते से चलाये और जीव को भी ठीक रास्ते से चलाये इसलिए मैं अध्यक्ष बनकर बैठा हूँ.
 आप नाराज मत होना हम कोई आक्षेप थोड़े ही करते हैं.
 यह तो सिद्धांत की बात करते हैं?
 पुरुष तो है असंग और प्रकृति बच्चे पैदा करती जाती है.
 इसलिए भगवान् ने कहा कि भाई नहीं, असंग पुरुष से प्रकृति में बच्चे नहीं होते हैं.
 तब क्या होता है महाराज!
 मुझ ईश्वर के संयोग द्वारा प्रकृति से बच्चे होते हैं.
 देखो, महात्मा लोग ऐसा बोलते हैं कि माया इतनी चालाक है कि अपने पति ब्रह्म से तो उसका कभी संयोग नहीं हुआ और इसने बच्चे पर बच्चे पर पैदा करके दिखा दिये.
 इसीलिए तो इसे माया बोलते हैं.
 पर भगवान् ने कहा कि नहीं भाई, प्रकृति को ऐसे मत बोलो.
 उसे गाली मत दो.
 उसका पति मैं हूँ ; वह जो बच्चे पर बच्चे पैदा करती है, उसमें मेरा हाथ है.
 जब पति स्वीकार कर ले कि मेरा बच्चा है, तब दुनिया में किसी को अस्वीकार करने का कोई कारण नहीं रहा.
 ‘हेतुनानेन कौन्तेय जगद्विपरिवर्तते’- बात यह है कि चूँकि प्रकृति का उसमें संयोग हो गया, इसलिए यही कारण है.
 अगर मैं ही रहता और मेरे ही बच्चे रहते, तो जैसे मैं एकरस, वैसे प्रपंच भी एकरस हो जाता.
 लेकिन प्रकृति इसमें जुड़ गयी, इसलिए ‘ विपरिवर्तते .
 ’ यहाँ यदि केवल परिवर्तते कहना होता, तो ‘परिणमते’हो जाता.
 लेकिन श्रीकृष्ण के दिमाग में ऐसा वेदान्त भरा हुआ है कि जहाँ नहीं बोलना चाहिए वहाँ भी बोल देते हैं.
 भला ‘परिवर्तते’ के साथ ‘वि’ लगाने की क्या जरूरत थी?
 इसका अर्थ ‘विपरीतं परिवर्तते’ हो गया न?
 ’ हमारी अधिष्ठाता, एकरसता, अद्वितीयता के विपरीत यह परिवर्तन होता है.
 यह ‘परीत’ नहीं है, ‘वि-परीत’ है.
 ‘परीत’ माने अनुगत होता है, अन्वित होता है.
 अधिष्ठानसत्ता अनुगत हो तो ‘परीत’ होगा और ‘विपरीत’ माने अधिष्ठान तो अनुगत ही नहीं होता है और अध्यस्त सारा का सारा दिखता है.
 अतः यह जो विपरीत शब्द है, इसमें ‘ईत’ है ‘इण्’ धातु का और ‘परि’ है उपसर्ग ; ‘परीत’ माने पर्यनुगत और ‘विपरीत’ माने अननुगत, जैसे बाप के अनुरूप बेटा नहीं हुआ.
 तो ‘जगद् विपरिवर्तते’- कहाँ तो परमात्मा इसके अध्यस्त- ‘मया ततमिदं सर्वम्, मयाध्येण प्रकृतिः सूयते सचराचरम् ’- और यहाँ यह प्रकृति !
 इसलिए अध्यक्ष के अनुरूप जगत् नहीं होता, प्रकृति के अनुरूप जगत् होता है.
 प्रकृति माने परमेश्वर का मूड.
 जैसे मूड बदलता रहता है, वैसे ही यह सृष्टि भी बदलती रहती है.
 ‘ अवजानन्ति मां मूढाः ’- वही ब्रह्म मैं हूँ, वही अध्यक्ष मैं हूँ, वही अद्वितीय तत्व मैं हूँ, परंतु मैं अद्वितीय तत्व- स्वरूप होने पर भी जब मनुष्य शरीर के रूप में दीख रहा हूँ तब लोग मेरा अपमान करते हैं.
 अरे, मैं मनुष्य नहीं हूँ, मनुष्य शरीराभिमानी नहीं हूँ, मेरे भीतर देह-देही का विभाग नहीं है.
 भागवत में आया है-
 यह देह है और इसके भीतर देही बैठा है.
 देह की गोद में देही है- यह अविवेक है.
 पुरा माने अनादि अविवेककृत है.
 जैसे मिट्टी का एक घड़ा या हजारों घड़े- सब के सब मिट्टी में कल्पित हैं, सब मिट्टी हैं, इसी प्रकार मेरे स्वरूप में ये कल्पित हैं.
 लेकिन लोग मुझे मनुष्य समझकर कर्ता-भोक्ता, पापी-पुण्यात्मा मानते हैं.
 देखो, कई तो गाली भी देते हैं.
 जैसे महाभारत के अनुसार श्रीकृष्ण को रुक्मी ने गाली दी, शिशुपाल ने गाली दी, जरासंध ने गाली दी और कर्ण ने भी गाली दी.
 महाभारत में बहुत गालियाँ दी हैं- यह ग्वारिया, राजाओं से डर के भग गया, समुद्र में बसा, ऐसा किया वैसा किया; बीसों कलंक लगाये कृष्ण के ऊपर.
 इसलिए श्रीकृष्ण कहते हैं कि ये लोग मुझको पापी समझते हैं, पुण्यात्मा समझते हैं, कर्ता समझते हैं, भोक्ता समझते हैं, सुखी-दुखी समझते हैं, यहाँ तक कि नरक स्वर्ग में गमनागमनकरने वाला और परिच्छिन्न समझते हैं.
 ये लोग मेरा मानव शरीर देखकर, चाम देखकर मेरी ब्रह्मता को नहीं समझते हैं.
 ‘परं भावमजानन्तो मम भूतमहेश्वरम्’- मेरा जो परम भाव है, भूत-महेश्वर भाव है, परमैश्वर्य है- उसे लोग जानते नहीं है.
 अरे, मैं भूत-महेश्वरूप में भूतों को नचाता हूँ.
 एक महात्मा थे.
 उनके पास कभी चोर भी आकर रह जाते थे, कभी डाकू भी आकर टिक जाते थे, कभी सदाचारिणी-दुराचारिणी स्त्रियाँ आ जाती हैं र कभी सदाचारी-दुराचारी पुरुष भी आ जाते थे.
 लोग कहते थे कि महाराज, ऐसे आदमी आपके पास कैसे आ जाते हैं?
 महात्मा कहते कि भाई शंकरजी का ऐसा स्वभाव ही है कि उनके पास भूत-प्रेत जाते हैं.
 यह कृष्ण भगवान् का स्वभा ही है कि उनके पास ग्वाल-बाल रहते हैं.
 जो बड़े-बड़े सदाचारी वैदिक ब्राह्मण होते हैं, वे सोचते हैं कि हम अपने कर्म से ही पार उतर जायेंगे, हमें किसी महात्मा के पास जाने की क्या जरूरत है!
 अभिमान में डूबे हुए लोग महात्माओं के पास नहीं आते.
 लेकिन जिनके भीतर-निरीक्षण की भावना होती है, जिनको अपने सुंदर त्रुटियाँ मालूम पड़ती हैं, उनका कल्याण महात्माओं के द्वारा खास तौर पर से होता है.
 महात्माओं के द्वापर ऐसा प्रतिबंध नहीं है कि पुण्यात्मा लोग तो महात्माओं के पास जायें और पापी न जायें.
 ऐसी ही भगवान् भी भूत-परमेश्वर हैं, भूतों को नचाने वाले हैं.
 इनको साधारण मनुष्य समझकर इनके ऊपर टीका-टिप्पणी नहीं करनी चाहिए, क्योंकि ये तो साक्षात् भगवान् हैं.
 भगवान् कहते हैं कि मेरी अवमानना करने वालों को मेरा अपमान करने से कुछ फल मिलता हो, कुछ फायदा होता हो ऐसा भी नहीं है.
 ‘ मोघाशाः ’ उनकी आशा विफल हो जाती है.
 जिस फल की आशा लेकर काम करते हैं, वह आशा भगवान् के अवमान से पूरी नहीं होती.
 ‘ मोघकर्माणः ’ उनका कर्म भी सांगोपांग नहीं होता.
 उनके कर्म में वैफल्य आ जाता है; और ज्ञान भी उनका यथार्थ नहीं होता, इसलिए अज्ञान आ जाता है.
 उनके ज्ञान में वैगुण्य आ जाता है, माने ज्ञान में अविद्या-निवर्तकत्व जो गुण है, वह गुण नहीं आता है.
 उस प्रकार उनकी आशा में वैफल्य आया, कर्म में वैफल्य आया और ज्ञान में वैगुण्य आया.
 इतना ही नहीं, ‘विचेतसः’ जैसे कोई सन्निपात का रोगी इधर-उधर भटकता हो, वैसे ही वे भटकते हैं.
 ‘ राक्षसीमासुरीम् ’ रजोगुण के दो भेद हैं; एक आसुर- स्वार्थ प्रधान और दूसरा राक्षस दूसरे को हानि पहुँचाना.
 एक तीसरी मोहिनी है.
 यह मोहिनी माया ऐसी है कि उसमें कुछ सूझता ही नहीं है कि कर्तव्याकर्तव्य क्या है.
 यह अत्यंत घोर तमोगुण है.
 आसुरी माया रजोगुण है, राक्षसी माया तमोभिमुख है, रजोगुण है ओर मोहिनी माया नितान्त तमोगुण है.
 इन तीनों में सत्व का लेश भी नहीं है.
 लेकिन लोग इन्हीं का आश्रय लेते हैं, परमेश्वर का नहीं लेते.
 अच्छा बाबा, सत्वगुणी लोग क्या करते हैं, यह तो बताओ.
 देखो भाई, ‘ महात्मानस्तु ’ महात्मा लोग उनसे विलक्षण हैं.
 उनमें आसुरी, राक्षसी और मोहिनी प्रकृति नहीं है.
 ये आलस्य, प्रमाद भी नहीं करते हैं, दूसरे को हानि भी नहीं पहुँचाते हैं और स्वार्थ-परायण भी नहीं होते हैं.
 यहाँ जो ‘तु’ पद है, वह पूर्वोक्त मनुष्यों से महात्माओ को विलक्षण कर देता है.
 वेदान्त में भिन्न शब्द ज्यादा नहीं चलता है, विलक्षण ही चलता है क्योंकि लक्षण्में ही भेद होता है, वस्तु में तो होता ही नहीं.
 लक्षण माने किस कोण से फोटो लिया गया है- बस इतना ही.
 महात्मा लोग दैवी प्रकृति का आश्रय लेते हैं.
 दैवी प्रकृति माने देदीप्यमान प्रकृति- जिसमें सारी दुनियाँ खेल मालूम पड़ती है.
 महात्माओं में सारी प्रकृति पर बुरी आदतों पर विजय प्राप्त करने की इच्छा है.
 ये दैवी प्रकृति का आश्रय लेकर ‘ भूतादिमव्ययम् मां ज्ञात्वा ’ माने मैं ही संपूर्ण भूतों का आदि हूँ- ऐसा ज्ञान रखते हैं.
 एक बात इसमें भी कह देने की है.
 ‘ आदि ’ माने ‘पहले’ नही है.
 अरे यह कहना, कि जहाँ से पश्चिम-पूर्व-उत्तर-दक्षिण शुरू होते हैं- सिवाय विकल्प के और कुछ हो सकता है?
 आप देखो, पश्चिम-पूर्व-उत्तर-दक्षिण आदि दिशाएं तो कहीं से शुरू होती ही नहीं है.
 इस प्रकार किसी दिशा का आदि है कहीं?
 नहीं है न!
 इसलिए भूतादि का अर्थ क्या हो गया?
 दिशाओं का आदि?
 नहीं-नहीं.
 काल का आदि?
 अमुक संवत् में, अमुक महीने में इतने बजकर इतने मिनट पर जब हमारा जन्म हुआ- तब दया हमारे जन्म का आदि क्षण वह है?
 भूतों का जन्म का आदि क्षण क्या परमात्मा हैं?
 नहीं, बिलकुल गलत है, विकल्प है यह.
 भूतों के जन्म का आदि क्षण होता ही नहीं है.
 वह तो कल्पित लकीर खींचनी पड़ती है.
 तब भूतादि का अर्थ क्या होता है?
 यह भूतों का मानजहाँ से होता है, वह सर्वावभासक, भूतावभासक स्वयं प्रकाश वस्तु ही असल में भूतादि है.
 किताब पढ़कर यह मत समझना कि हम सब समझ लेंगे.
 इसके लिए महात्माओं के यहाँ जाना ही पड़ेगा.
 सर्व माने क्या?
 आँख बंद करके सोचते हो कि जिस दिन यह धरती पानी आदि पैदा नहीं हुए होंगे, उस दिन जो था, वह परमात्मा?
 नहीं-नहीं, यह मिट्टी जहाँ नहीं होगी, वहाँ आदि होगा भूत का.
 देश में आदि नहीं होता, काल में आदि नहं होता और प्रकृति में भी आदि नहीं होता, क्योंकि वहाँ सृष्टि और प्रलय का क्रम अनादि का है.
 तब?
 यह जो भानात्मा परमात्मा है- ‘भानमात्रं परं ब्रह्म प्रत्यक् चैतन्यम्’- यही भूतादि और यही अव्यय है, अविनाशी है.
 इसको समझकर यह जान लो कि ‘अनन्य मनसः’- उससे भिन्न और कुछ है ही नहीं.
 इसमें भजन का स्वरूप भी आ गया- भजन्ते.
 ‘परमात्मातिरिक्तं किंचिन्नास्ति’- परमात्मा के सिवाय कुछ नहीं है- यही भजन का स्वरूप है.
 ‘ सततं कीर्तयन्तो माम् ’- भगवान् कहते हैं कि जहाँ भी दृष्टि जाये, वहाँ निरन्तर मेरा कीर्तन करो ; कीर्तन में संशब्दन है.
 यह कीर्त धातु संशब्द ने- सम्यक् शब्दन अर्थ में है.
 अपनी वाणी से एक बार बोलो कि परमात्मा ऐसा है, और फिर सोचो कि उस बोलने में कुछ गलती तो नहीं रह गयी!
 कहीं उसमें माया-छाया का समावेश तो नहीं हो गया!
 उसमें एक परिष्कार करोक कि नहीं, यह बात उसमें से हटा दो और यह रखो.
 किन्तु जो लक्षण बनाओ, उसमें कोई व्याप्ति, अतिव्याप्ति, असम्भव दोष न रह जाये.
 ब्रह्म के लक्षण का संशब्दन करो, आत्मा के लक्षण का संशब्दन करो.
 भगवान् के स्वरूप संकीर्तन वेदान्ती लोग करते हैं, स्वभाव का संकीर्तन शरणागत लोग करते हैं, गुण की संकीर्तन ध्यानी लोग करते हैं और रूप एवं लीला का संकीर्तन प्रेमी लोग करते हैं- ‘संकीर्तन भगवतो गुणकर्मनाम्राम्.
 ’ संसार के जो आदर्श प्रेमी या समाज सेवी होते हैं, वे कहते हैं कि देखो, भगवान् किस प्रकार अपने पिता की आज्ञा मानते थे, माता का आदर करते हैं.
 संकीर्तन सबका होता है.
 ‘ यतन्तश्च ’- भगवान् बोले कि जबानी जमाखर्च नहीं; प्रयत्न भी करो साधन भी करो.
 यह नहीं कि एक दिन किया, दूसरे दिन नहीं किया.
 ‘ दृढ़व्रताः ’- अपने व्रत का पक्का होना चाहिए.
 हारे हुए लोग कह देते हैं कि अरे, कहाँ है परमात्मा?
 आओ, ऐसे ही कथा वार्ता करके जिंदगी का निर्वाह करलेना है ; वे कथा वार्ता करके हार गये हैं ; परमात्मा को ढूँढ़ने के लिए कोई तकलीफ उठानी गवारा नहीं की.
 लेकिन उसमें तकलीफ क्या उठानी पड़ती है?
 कि अपने को छोटा बनाना पड़ता है.
 ‘नमस्यन्तश्च मां भक्त्या ’- मनुष्य को बड़ा होने की ऐसी हविश होती है कि वह किसी के सामने झुकना नहीं चाहता.
 वह कहता है कि ‘क्या हम तुम तें कछु घाट?
 ’ लेकिन भगवान् कहते हैं कि प्रेमपूर्वक नमस् बन जाओ.
 नमः नमः नमः- नमांसि.
 अरे दिन भर में पाँच बार नहीं चौबीस घंटे की नमाज पढ़ो.
 स्वयं नमाजरूप बन जाओ.
 देखो, पहले हम नमः शब्द का प्रयोग केवल अव्यय में ही किया करते थे.
 परंतु महामहोपाध्याय अनन्तकृष्ण शास्त्री बड़े भारी विद्वान् हुए हैं वेदान्त शास्त्र के, धर्मशास्त्र के ; वे मुझे चिट्ठी लिखते थे तो ऐसे लिखते थे कि ‘भूयांसि, नमांसि सन्तु’- आपको मेरा बार-बार नमस्कार.
 तब हमारा ध्यान गया कि ठीक है भाई, यह ‘नमः, नमसि, नमांसि’ भी ठीक ही है.
 वैष्णव शास्त्र में नमस्कार माने यह लिखा है कि ‘न मे इति नमः’- मेरा कुछ नहीं है, जो कुछ भी है सो तेरा है.
 ‘मेरा कुछ नहीं है’- यह विरक्त नमस्कार हुआ और ‘जो कुछ है सो तेरा’- यह वैष्णव नमस्कार हुआ.
 केवल स्व-स्वत्व-निवृत्ति ही विरक्तों का नमस्कार है और स्वस्वत्वनिवृत्तिपूर्वक भगवत्स्वत्वापादान- यह भक्तों का नमस्कार है.
 भक्त- नमस्कार और विरक्त-नमस्कार में फर्क होताहै.
 साँड़ को छोड़ देना- वह स्वस्वत्वका परित्याग है ; इसलिए उसे उत्सर्ग बोलते हैं, वृषोत्सर्ग बोलते हैं- उसको वृषदान नहीं बोलते हैं.
 क्योंकि स्वस्वत्वनिवृत्ति मात्र ही वहाँ अभीष्ट है.
 परंतु जब ब्राह्मण को गाय देते हैं तब स्वस्त्वनिवृत्ति-पूर्वक ब्राह्मण-स्वत्वोपादान रूप दान होता है.
 दान और त्याग में अंतर है.
 इसी तरह विरक्त और भक्त के नमस्कार में भी अंतर है.
 ‘नित्ययुक्ता उपासते’- यहाँ जो नित्ययुक्त है, वह क्या है?
 यदि परमात्मा एक होगा तो वह सुषुप्ति में छूट जायेगा कि नहीं?
 ‘तत्र पिता अपिता भवति, माता अमाता भवति’ सुषुप्ति में ऐसा हो जायेगा कि नहीं?
 किन्तु यदि परमात्मा सुषुप्ति के प्रकाशक और अधिष्ठान से एक होता तो सुषुप्ति में भी नहीं छूटेगा.
 इसलिए ‘नित्ययुक्ताः’ का अर्थ है ‘ज्ञात्वा भूतादिमव्ययम्.
 ’ यहाँ ‘नित्ययुक्तः’ क्यों नहीं बोलते?
 देखो, हम जगत् को भी नित्य मानते हैं, गुरु को भी नित्य मानते हैं और प्रकृति को भी नित्य मानते हैं, परंतु सत्य नहीं मानते.
 नित्यत्व प्रवाही भी होता है, परंतु सत्य केवल अबाधित ही होता है.
 हम जगत् को अनादि मानते हैं, प्रकृति को अनादि मानते हैं, जीव को अनादि मानते हैं और नित्य को भी मानते हैं, परंतु सत्य नहीं मानते हैं.
 क्यों?
 बोले कि हमारे सत्य का लक्षण अबाधितत्व सत्य का लक्षण है.
 यदि परमात्मा अपनी आत्मा का स्वरूप नहीं होगा तो नित्ययुक्ता नहीं बनेगी.
 इसलिए उसको अज्ञान के कारण ही ‘उपासते’ हैं.
 अब भगवान् परमात्मा की उपासना के प्रकार बताते हुए कहते हैं कि वे भिन्न-भिन्न हैं.
 कोई कहते हैं कि ज्ञानयज्ञ ही परमात्मा को उपासना है, कर्मकाण्ड नहीं ; कर्मकाण्ड को तो कर्मकाण्डियों ने ऐसा बिगाड़ा है कि कुछ मत पूछिये!
 हम श्रौत कर्म के बारे में, स्मार्त कर्म के बारे में और इसकी जो मीमांसा है- उसके बारे में भी जानते हैं.
 यदि ईश्वर का एकत्व स्वीकार नहीं करेंगे, ईश्वर का फलदातृत्व स्वीकार नहीं करेंगे और यह मानेंगे कि प्रत्येक देवता मंत्रोच्चारण के समय वह तद्-तद् यज्ञ में हविष्यादान कर्म के रूप में प्रकट होकर हविष्य ग्रहण कर लेता है तथा फिर भिन्न-भिन्न यज्ञ में भिन्न-भिन्न होता है एवं फलदाता अचेतन अपूर्व होता है तो वह यज्ञ परमेश्वर की आराधना कैसे बनेगा?
 यहाँ तो पौराणिक यज्ञ ही परमेश्वर की आराधना बनते हैं.
 श्रौत स्मार्त यज्ञ कैसे परमेश्वर की आराधना बनेंगे?
 इसीलिए उनमें संन्यास का विधान है.
 पौराणिक यज्ञ में संन्यास का विधान नहीं है ; क्योंकि वे तो ईश्वरोपासना के अंग हैं.
 इसीलिए ‘ ज्ञानयज्ञेन ’- कहते हैं कि हमको कर्मयज्ञ नहीं चाहिए; हमें तो ज्ञानयज्ञ चाहिए.
 हम ज्ञानयज्ञ से भगवान् का यजन करेंगे.
 ज्ञानयज्ञ क्या है, इस पर भागवत में बड़ा विचार किया गया है.
 वहाँ कहा गया है कि और सब कर्म तो यज्ञ हैं किन्तु भागवत ज्ञान यज्ञ है.
 क्यों ज्ञान-यज्ञ है?
 बोले, कि वाणी से बोला जाता है- इसलिए तो कर्म है और परमेश्वर विषयक ज्ञान देता है- इसलिए ज्ञान है.
 तो ज्ञान और यज्ञ दोनों का मिश्रण हो गया.
 वाक् से उच्चारण कर्म है, हाथ से स्रुवा लेकर आहुति देना कर्म है, वाणी से मन्त्रोच्चारण भी कर्म है, परंतु वहाँ ईश्वर के एकत्व का ज्ञान नहीं है और श्रीमद्भागवत में ईश्वर के एकत्व का ज्ञान है तथा वाक्रूप स्रुवा से शब्दरूप हविष्य की आहुति है.
 इसलिए वह ज्ञान यज्ञ है, यह यजन है.
 ‘एकत्वेन पृथक्त्वेन बहुधा विश्वतोमुखम्’- एकत्वेन माने ईश्वरत्वेन.
 एक ईश्वर है जगत् का कारण, उसका यजन करो और पृथक्त्वेन माने ईश्वर अलग है, जीव अलग है- ऐसा आराधना करो तथा ‘ बहुधा विश्वतोमुखम् ’ माने विराट् रूप से वही प्रकट है.
 ‘अनेक रूपरूपाय विष्णवे प्रभविष्णवे’- इस प्रकार उसकी उपासना करो.
 भगवान् ऐसे क्यों बोलते हैं कि वे सर्वात्मा हैं.
 ‘अहं क्रतुः ’ माने जो यज्ञ संकल्पपूर्वक किया जाता है.
 एक प्रकार से क्रतु जो है, वह मुख्य यज्ञ की विकृति ही है.
 यज्ञ दो प्रकार के होते हैं- एक प्रकृति, दूसरा विकृति.
 जो विकृति रूप यज्ञ आदि हैं, उनको क्रतु कहते हैं.
 इसका अर्थ है कि विकृतिरूप यज्ञ भी मैं ही हूँ और प्रकृति रूप यज्ञ भी मैं ही हूँ.
 अच्छा महाराज, यह तो बोल दिया कि क्रतु और यज्ञ दोनों देवता- विषयक हैं.
 अब पितरों के लिए भी कुछ बोलते हो?
 बोले कि ‘स्वधाहम्’- पितरों के लिए जो किया जाता है, वह भी मैं ही हूँ.
 और लो, ‘अहम् औषधम्’- यह जो यज्ञ में जौ-तिल-तन्दुल आदि की आहुति दी जाती है, वह सब औषध है.
 ‘ओषति दोषान्’ धत्ते गुणान् – जो हमारे दोषों का अपनयन करे और गुणों का आधान करे, उसका नाम औषध है.
 वह औषध मैं ही हूँ.
 ‘मन्त्रोऽहम्’- यज्ञ में जो मंत्र बोले जाते हैं, वह सब भी मैं ही हूँ.
 मंत्र में प्रकृति है, विकृति है, स्वधा है- पहले नान्दी श्राद्ध करके यज्ञ का आरम्भ करते हैं जिसमें बीच में विघ्न न पड़े सतक पातक न लगे.
 ’ जिस अग्नि में हवन किया जाता है, वह भी भगवान् ही है और ‘अहं हुतम्’- जो हवन-क्रिया है, वह भी भगवान् ही है.
 कि भगवान् सर्वात्मक हैं और ‘बहुधा विश्वतोमुखम्’- यजन जो होता है, वह भी उन्हीं का होता है, इसका अर्थ होता है कि हम चीटीं को जो शक्कर देते हैं और बलिवैश्व देव के समय कौए और कुत्ते को भी जो कुछ देते हैं, उन सबको भगवान् ग्रहण करते हैं.
 हे भगवान्!
 सृष्टि में ऐसा कोई धर्म तो नहीं मालूम पड़ता!
 लोग भले ही कहें कि यह भी एक मजहब है, यह भ एक मजहब है- लेकिन और किस मजहब में कौओं और कुत्तों को भी भोजन देने की व्यवस्था है.
 इतना नहीं, जब हम तर्पण करते हैं तब थाली में जो जूठा लगा रह जाता है और उसको धोने पर धरती पर गिरता है, वह भी भगवान् का होता है.
 ईश्वरवादी लोग ईश्वर में छह ऐश्वर्य मानते हैं.
 लेकिन श्रीकृष्ण भगवान् ने कहा कि भाई, मैं अकेले ईश्वर नहीं हूँ.
 तो और क्या हैं कि मैं भगवान् भी हूँ.
 ईश्वर तो कारणोपाधिक होता है ; वहाँ माया तो बेचारी अकेली होती है और ईश्वर भी अकेला और माया भी अकेली!
 कार्य की कोई उपाधि ही नहीं.
 परंतु यहाँ श्रीकृष्ण का जो भगवत्व है, इसको देखो!
 यहाँ जो बात कही गयी है, वह सारी की सारी कर्मोपाधिक को स्वीकारर करके ही कही गयी है.
 किन्तु भगवान् कहते हैं कि मैं केवल कारणोपाधिक ही नहीं हूँ, कार्योपाधिक भी मैं ही हूँ.
 क्योंकि, कार्य-कारण की उपाधि में भेद भले हीहो, उपहित में भेद नहीं है.
 ‘पिताहमस्य जगतः’- सारे जगत् का बाप मैं ही हूँ.
 जो बाप होता है, वह माँ नहीं होता और जो माँ है वह बाप नही है- यह तो आप जानते ही हैं.
 इसका अर्थ क्या हुआ?
 कि पितृत्वावच्छिन्न चैतन्य, मातृत्वावच्छिन्न चैतन्य मैं ही हूँ.
 इसकी संगति चैतन्य में ही लगेगी.
 ‘ माता-धाता ’- धाता मैं ही हूँ, विधाता भी मैं ही हूँ और पितामह भी मैं ही हूँ.
 जो पिता होता है वह पितामह नहीं होता; एक का पिता होगा तो दूसरे का पितामह होगा.
 भगवान् बोलते हैं कि मैं जगत् का बाप भी हूँ, माँ भी हूँ, धाता भी हूँ, पितामह भी हूँ और ‘वेद्यं पवित्रमोंकारः’ ओंकार अभिधेय भी मैं ही हूँ और ओंकार अभिधान भी मैं ही हूँ.
 ओंकार का जो विस्तार है- ऋक्साम-यजुः- यह सब भी मै ही हूँ.
 ऋक् चित्प्रधान है, साम आनन्द प्रधान है और यजुः कर्मप्रधान है.
 सत्-प्रधान यजुः और चित्-प्रधान ऋक् के बीच में आनन्द प्रधान साम है.
 ‘गीतिषु सामाख्या’- साम में संगीत का आनन्द है.
 ‘भूमा वै सुखम्, यदल्पं तन्मर्त्यम् नाल्पे सुखमस्ति ; यो वै भूमा तत्सुखम्’- यह विद्या सामकी ही है ‘ऋक् साम यजुरेव च’- ऋग्वेद-सामवेद-यजुर्वेद मैं ही हूँ.
 परंतु ये जो वेद हैं, उनमें भगवान् कहाँ होते हैं?
 वे होते हैं मनोमय कोश में.
 यजुर्वेद में तो लिखा है कि विराट् से वेदों की उत्पत्ति हुई.
 ये वेद भी ‘प्रवाही नित्य’ हैं, ‘कूटस्थ नित्य’ नहीं हैं.
 मीमांसकों के मत में तो ‘न कदापि अनीदृशं जगत्’ जगत् भी अपौरुषेय ही है; किसी ईश्वर ने जगत् को नहीं बनाया है.
 इसलिए उनके मत में वेद का अपौरुषेय होना कोई आश्चर्य नहीं है, परंतु जहाँ ईश्वर की दृष्टि है वहाँ पूर्वकल्पानुपूर्वी का स्मरण करके सृष्टि के प्रारम्भ में ईश्वर वेद का दान करता है, और उनके यहाँ सृष्टि-प्रलय है ही नहीं.
 इसलिए वेद नित्य हैं, अपने-अपने दर्शन के अनुसार.
 अब आओ, मजेदार बात देखो कि भगवान् अपने भीतर क्या-क्या बताते हैं!
 देख लो गिनती करके! ;   बारह बातें हैं.
 ये ऐश्वर्य में जो बातें होती हैं, उनसे दुगुना हैं.
 पहली बात है ‘गतिः’- इसका अर्थ है कि तुम कर्म करके जिस फल को प्राप्त करना चाहते हो, वह मैं ही हूँ.
 पुत्र प्राप्त करके क्या करोगे?
 पुत्र तो कर्मफल है.
 स्वर्ग प्राप्त करके क्या करोगे?
 वह यज्ञ का फल है और यज्ञ मैं हूँ.
 मैं ही तुम्हारा बेटा हूँ.
 ब्याह करके क्या फल मिलेगा?
 पति मिलेगा न!
 वह मैं ही हूँ.
 गति माने फल और मैं फलात्मा हूँ.
 मैं बर्ता हूँ माने पोषक मैं ही हूँ.
 सिंचाई करने के लिए माली की शरण मत लो और फल पाने के लिए दूसरे के पास मत जाओ.
 तीसरी बात है ‘प्रभुः’ ; प्रभु माने मैं स्वामी हूँ, समर्थ हूँ.
 चौथी बात है ‘साक्षी’.
 इसका अरथ है कि तुम हमसे छिपाकर कुछ नहीं कर सकते, हम सब देखते रहते हैं.
 अच्छा महाराज, आपकी आँख कितनी दूर तक देखती है?
 कान कितने लम्बे तक सुनते हैं?
 कार्योपाधिम्-विनैव पश्यति इति साक्षीः’- मैं आँख से नहीं देखता, कान से नहीं सुनता, मन से संकल्प नहीं करता और बुद्धि से विचार नहीं करता.
 स वेत्ति वेद्यं न च तस्यास्ति वेत्ता.
 साक्षी माने- साक्षात् करण-निरपेक्षं.
 जीव करण-सापेक्ष देखता है और ईश्वर करण-निरपेक्ष देखता है.
 पाँचवीं बात है ‘ निवासः ’ अर्थात् मैं दूर से देखने वाला नहीं हूँ.
 अधिष्ठान मैं ही हूँ.
 छठी बात है ‘शरणम्’- माने सबके उपसंहार का स्थान मैं ही हूँ ; ‘ शरणम् प्रपन्नानाम आर्तिहरः’- जब तुम कार्य में बर्तते हो, तब बड़ी-बड़ी विपत्ति तुम्हारे जीवन में आती है.
 एक बार हमलोग जेठ की दुपहरी में एक महात्मा का दर्शन करने गये.
 हमारे बनारस की ओर जितना लू चलती है, वह हरद्वार वालों को मालूम नहीं.
 हमलोग बारह बजे दिन में निकले और पाँच मील चलकर उन महात्मा के पास पहुँचे.
 ऊपर धूप, नीचे गंगाजी की तपती बालू.
 पैर में जूते नहीं, सिर पर टोपी नहीं, छाता नहीं.
 जैसे-तैसे हमलोग महात्मा जी की कुटिया तक पहुँच गये.
 महात्माजी कुटिया के भीतर थे.
 उन्होंने खटपट सुनी तो बाहर का दरवाजा खोल दिया और बोले कि भीतर आ जाओ!
 हमलोगों की हिम्मत कुटिया के भीतर जाने की नहीं थी, हम तो बरामदे में बैठ गये.
 महात्मा बोले कि भीतर आ जाओ.
 बाहर तकलीफ हो तो भीतर आ जाना चाहिए.
 ‘शरणम्’ है.
 संस्कृत भाषा में शरण माने रक्षक भी होता है और कुटिया भी होता है- ‘शरणमुटजम्’.
 ‘शरणं गृहरक्षित्रोः इत्यमरः.
 ’ तात्पर्य यह है कि बाहर तकलीफ मालूम पड़ती हो तो ईश्वर की कुटिया में प्रवेश कर जाओ.
 इसमें निवास की काफी जगह है और वह देख-भाल भी करता है.
 वही अपना मालिक भी है.
 वह खिलायेगा और वह ‘भर्ता’ है, ‘गति’ है.
 वहीं तक तो पहुँचना है.
 सातवीं बात ‘सुहृत्’ है; वह उपकार की अपेक्षा न करके हमारी भलाई करता है.
 अठवीं बात है ‘प्रभवः’.
 सबकी उत्पत्ति वहीं से होती है.
 ‘प्रभवति अस्मात्’- सारी सृष्टि का उत्पत्तिकारण वही है.
 नवं बात है ‘प्रलयः’.
 दसवीं बात है ‘स्थानम्’- इसी में रहते हैं.
 ग्यारहवीं बात है उसी में सब लीन होते हैं और बारहवीं बात है ‘निधानं अव्ययम बीजम्’- वही अव्यय बीज है.
 देखो आप लोगों को अपनी एक धृष्टता बताता हूँ.
 पहले जब कभी मैं गीता पढ़ता तो यह यह सोचता था कि मैं अर्जुन हूँ, और श्रीकृष्ण साक्षात् रूप में मुझे उपदेश दे रहे हैं.
 यह सोचकर भी गीता पढ़ता था कि भगवान् श्रीकृष्ण उपदेश कर रहे हैं और मैं घोड़ा तथा सुन रहा हूँ.
 मेरे ले कहा जा रहा है कि रथ को खींचा करो बेटा, कभी खींचना बन्द मत करना.
 कभी-कभी ऐसी ढिठाई भी कर बैठता कि मैं ही श्रीकृष्ण हूँ और गीता का उपदेश कर रहा हूँ.
 ऐसा सोचने में मुझे जर नहीं लगता था, क्योंकि ईश्वर डरने के लिए नहीं होता.
 अगर ईश्वर दूसरा है तो प्रेम करने के लिए है और अपना आपा है तो अनुभव स्वरूप है.
 डरना तो पराये से होता है.
 ईश्वर हमें निर्भय करने के लिए है, हमें भयभीत करने के लिए नहीं है.
 इसलिए जब कभी ऐसा सोच लेता कि मैं ही श्रीकृष्ण हूँ, मेरा मन ही अर्जुन है और मैं उसको उपदेश कर रहा हूँ, तब इस नववें अध्याय के उन्नीसवें श्लोक का उच्चारण करके उसके अर्थ का इस प्रकार चिन्तन करता, कि ऐ रे मेरे प्यारे मन, ‘तपाम्यहम्’- मैं ही वर्षा करता हूँ, मैं ही रोकता हूँ और मैं ही खोलता हूँ, बन्धन-मुक्ति का हेतु भी मैं ही हूँ.
 ‘अमृतं चैव मृत्युश्च’- मैं ही अमृत हूँ, मैं ही मृत्यु हूँ और जन्म-मृत्यु मेरा ही स्वरूप है, मुझमें ही अध्यस्त है.
 मैं ऐसा हूँ कि जिसको अमृत और मृत्यु दोनों ही स्पर्श नहीं करते हैं.
 मुझमें कई बार अमृत आता है और कई बार मृत्यु आती है.
 ‘सदसच्चाहमर्जुन’- मैं ही सत् हूँ और मैं ही असत् हूँ.
 अस्ति-नास्ति प्रत्यय का जो अधिष्ठान है, वह मैं ही हूँ.
 ‘इदम् अस्ति, इदं नास्ति’ में जो ‘इदम् अस्ति’ है, यह सत् है और जो ‘इदं नास्ति’ है, यह असत् है.
 ये दोनों प्रत्यय मुझमें ही उठते हैं.
 अरे भाई, यह मैं नहीं बोल रहा हूँ, श्रीकृष्ण ही बोल रहे हैं अर्जुन से.
 उन्हीं को बोलने दो.
 मैंने तो ऊँट बनकर भी गीता पढ़ी है और कहा है कि चला चल बेटा, दस-दस मतीरे और तरबूज तेरे ऊपर रखे हैं, लेकिन उनमें से कोई अलग नहीं है.
 उनको अपने ऊपर लदा रहने दो!एक बार ऊँट पर दो स्त्रियाँ बैठी थीं- एक साथ थी, दूसरी बहू.
 सास आगे बैठी और बहू पीछे.
 सास ने कहा कि देखो बहू, मेरी कमर पीछे से पकड़े रहना, नहीं तो ऊँट बैठेगा तो गिर जाओगी.
 वह ऊँट जब पीछे की ओर बैठा तो बहू ने सास की कमर पकड़ रखी थी सो गिरी नहीं, बच गयी.
 लेकिन जब ऊँट दुबारा आगे की ओर बैठा तो सासुजी ही गिर पड़ीं.
 बहु ने कहा कि अरी मैया, यह क्या हुआ?
 सास बोलीं कि मैं क्या जानूँ कि यह दो बार बैठता है.
 तो जब ‘ अमृतं चैव मृत्युश्च ’ अमृत भी परमात्मा और मृत्यु भी परमात्मा- तब मरने से क्यों डरते हो?
 जब मृत्यु में अपनी मृत्यु ही नहीं है और मृत्यु आकार विवर्त परब्रह्म परमात्म का ही स्वरूप है तब देहाभिमान के सिवाय अपने को हस्तपादादि आकार-विशिष्ट समझे बिना मृत्यु का डर क्या?
 वैश्य मरता है, शूद्र मरता है, चाण्डाल मरता है, हिंदू मरता है, मुसलमान मरता है- तो ठीक है, मरने दो.
 हम तो पल्टू शब्दों में कहते हैं-
 मृत्यु हमारा स्पर्श नहीं कर सकती.
 आप गीता तो नित्यप्रति पढ़ते ही हैं.
 भगवान् ने यहाँ तो कह दिया कि सत्-असत् दोनों में ही हूँ, किन्तु जब ब्रह्म का निरूपण करना हुआ, तब दोनों का निषेध कर दिया.
 ‘न सत् तन्नासदुच्यते’ ब्रह्म न सत् है, न असत् है.
 फिर जब अर्जुन बोलने लगा तब क्या बोलता है- यह देखिये- ‘सदसत् तत् परं यत्’ अर्थात् सत् भी आप ही, असत् भी आप ही और उन दोनों से परे भी आप ही.
 सब आप ही हैं.
 असल में यही परमात्मा का स्वरूप है.
 अब मानो अर्जुन ने कहा कि महाराज, आओ! ;   यज्ञ के द्वारा आपकी आराधना करें.
 यज्ञ का अर्थ क्या है?
 हम तो कर्म शब्द का अर्थ यज्ञ के अतिरिक्त और कुछ जानते ही नहीं हैं.
 भगवान् बोले कि ठीक है, वैदिक लोक ऐसा ही करते हैं.
 ऐसा करके वैदिक लोग कोई गलती पर थोड़े ही हैं!
 वे त्रिविद्य हैं, तीन-तीन विद्याएं उनको मिली हुई हैं.
 किसी को एक विद्या मिल जाये तो वही बहुत है.
 वे तो ऋग्वेदी बनकर अध्वर्युका काम करतेहैं, अथर्ववेदी बनकर, सामवेदी बनकर उद्गान करते हैं, यजुर्वेदी बनकर सारा यज्ञकर्म कराते हैं.
 तो उनकी विद्या में तो कोई दोष नहीं होता.
 अच्छा महाराज, अब बताओ कि वे सोमपान करते हैं कि नहीं?
 बोले कि हाँ-हाँ, सोमपान भी उनको मिलता है.
 वे सोमपा हैं.
 अच्छा महाराज, यज्ञ करने से उनका पाप मिटता है कि नहीं?
 कि जरूर मिटता है.
 वे अनाचार- व्यभिचार से बिलकुल बच जाते हैं और बड़े नियमनिष्ठ होकर स्त्री-पुरुष दोनों रहते हैं.
 लेकिन जब नियम लेकर रहते हैं, तो शास्त्रविरुद्ध पति-पत्नी का समागम भी नहीं हो सकता.
 आहिताग्नि के लिए तो पति-पत्नी का समागम भी बड़ा मुश्किल है.
 वे यज्ञ से आराधना भी करते हैं और ‘स्वर्गति’ की प्रार्थना करते हैं.
 महाराज, वह मिलती है कि नहीं?
 मिलती है.
 ‘ ते पुण्यमासाद्य सुरेन्द्रलोकम् ’- उनको पवित्र सुरेंद्रलोक मिलता है.
 अच्छा, वहाँ जाकर कुछ खाने-पीने को भी मिलता है?
 जरूर मिलता है.
 ‘अश्रन्ति दिव्यान् दिवि देवभोगान्’- वहाँ जाकर देवताओं को जो दिव्य भोग हैं, उनको खूब खाते पीते हैं.
 महाराज, फिर तो बहुत बढ़िया है.
 आओ यज्ञ करें औ वहाँ जायें.
 भगवान् बोले कि बस, एक ही बात ध्यान में रखो.
 जब आदमी होटल में जाता है तो वहाँ जितना पैसा जमा करता है, उसी के अनुसार कमरा और खाने-पीने को मिलता है.
 यहाँ तक कि सुरा-सुंदरी भी मिलती है.
 परंतु पैसा खतम होते ही क्या होता है?
 पूँजी खतम हो गयी, और महाराज, कहने पर भी न निकले, तो जबरदस्ती चपरासी पकड़कर निकाल देते हैं- ‘मर्त्यलोकं विशन्ति .
 तो, त्रैगुण्याधिकार-विषयक जो त्रयीधर्म है, उसका अनुष्ठान करने वाले ‘गतागतं लभन्ते’- आवागमन प्राप्त करते हैं.
 उन पर यह अनुशासन लागू होता है कि जाओ, फिर से पूँजी जमाकर ले आओ और फिर रहो.
 फिर पूँजी खतम हो जाये तो निकलो!
 फिर मजदूरी करो और ले आओ.
 कि वे ‘कामकामः’ हैं, काम-काम हैं ; भोग की कामना जो उनके अंदर है, वह उनकी कंगाली की सूचक है.
 भगवद्भक्ति और तत्वज्ञान का जो मार्ग है, वह अपनी पूर्णता का मार्ग है और अन्य से भोग प्राप्त करने का जो मार्ग है, वह कंगाली का मार्ग है.
 भगवान् खुश हों तो दे दें, न खुश हों तो न दें!
 कभी हमारी कोई चीज उनको पसंद आयी और कभी नहीं पसंद आयी.
 एक बार मैं किसी सेठ के घर में ठहरा हुआ था.
 वहाँ उत्तर प्रदेश के एक बहुत बड़े अधिकारी मुझसे मिलने टैक्सी में आये तो महाराज, द्वारपाल ने उन्हें बाहर ही रोक दिया कि बैठ जाओ.
 उसने फोन किया तो फोन पर संयोगवश मैं नहीं मिला.
 घरवालों ने कह दिया कि स्वामीजी अभी भजन कर रहे हैं.
 अरे वहाँ तो हम भोजन भी कर रहे हों तो कह देते थे कि भजन कर रहे हैं स्वामीजी.
 अधिकारी महोदय दो घंटे बैठकर चले गये ; तब जाकर फिर अपनी मोटर पर आये ; चपरासी उनके साथ था, उसके सिर पर पगड़ी बँधी हुई थी.
 ओहो, दरवान ने देखकर तुरंत सलाम बजाया और फाटक खोल दिया कि चले जाओ!
 तो जब कंगाल लोगों के लिए सेठों के घर में भी जल्दी प्रवेश नहीं मिलता है, तब स्वर्ग में कहाँ से मिलता है?
 अपनी कुछ पूँजी होनी चाहिए न!
 वह पूँजी क्या है?
 कि स्वयं परमानन्द में मग्न रहो.
 कहा जाता है कि ठाकुर रवीन्द्रनाथ ने जंगल में जाकर एक महात्मा का दर्शन किया.
 जब तत्वज्ञान की चर्चा हुई तो उन महात्मा का ज्ञान देखकर ठाकुर दंग रह गये, आश्चर्य चकित हो गये.
 बोले कि महाराज, कलकत्ता चलो.
 वहाँ बहुत विद्यार्थी हैं, आपके ज्ञान से उनको बहुत लाभ होगा.
 महात्मा बोले कि देखो भाई, प्यासा कुएँ के पास आता है, कुआँ प्यासे के पास नहीं जाता.
 जिसको ज्ञान की प्यास है, वह यहीं आकर ज्ञान ले जायेगा.
 अनप्यासे को देकर अपनी पानी क्यों खराब करें?
 वह तो आधा पीयेगा, आधा जूठा करके गिरा देगा.
 भगवान् कहते कि अर्जुन , तुम फिक्र क्यों करते हो?
 ‘अहं वहामि’ का अर्थ यही होताहै कि मैं मजदूर हूँ, तुम मालिक हो.
 अरे, मैं तो तुम्हारा सेवक हूँ.
 जो रामभक्त होते हैं, वे दूसरे रामभक्तों से कह देते हैं कि देखो, तुम्हें किसी चीज की जरूरत हो तो भी सीताराम भगवान् के सुख में बाधा मत डालना, उनसे मत कहना.
 फिर क्या करना?
 यह कहना कि हनुमानजी से कह देना, वे तुम्हारी जरूरत पूरी कर देंगे.
 श्रीसीताराम भगवान् के आनन्द में बाधा डालने की जरूरत नहीं है.
 हमारे एक महात्मा थे.
 उनसे कोई कहता कि महाराज, मुझे यह चीज चाहिए, तो वे कहते कि मैनेजर से कहो.
 महाराज, आपका मैनेजर कौन है? ;   यह तो बताओ.
 इस पर महात्मा बोलते कि भाई, मेरा मैनेजर वह है, जिसे तुम लोग ईश्वर बोलते हो.
 यह फक्कड़ों की बात है.
 वे ऐसे ही बोलते हैं.
 तो, ‘योगक्षेमं वहाम्यहम्’- भगवान् बोले कि योग और क्षेम का तो मैं वहन करता हूँ.
 वहन करता हूँ माने उसकी टोकरी लेकर सिर पर ढो-ढोकर पहुँचाता हूँ.
 इसलिए ‘अनन्याश्चिन्तयन्तो माम्’- मेरा चिन्तन करो.
 ऐसा चिन्तन करो कि उसमें दूसरा न रहे.
 ‘अनन्याः’- इसका भक्तिपरक अर्थ यह है कि किसी दूसरे को अपना मत मानना; और ज्ञानपरक अर्थ यह है कि दूसरा जिसमें है ही नहीं.
 ‘पर्युपासते’- इसका अर्थ है कि परितः उपासते- माने सब जगह, सब रूप में परमात्मा के सिवाय कोई दूसरा नहीं है.
 ’ सब जगह वही है और ‘नित्याभियुक्तानाम्’- माने सब, सब समय, सब वस्तु.
 ‘ये जनाः’माने ऐसे जो लोग हैं, वे हमारे जन हैं, हमारा ही भजन कर रहे हैं और ऐसे भजन में लगे हमारे जनों को कुछ करना- धरना नहीं पड़ता.
 एक महात्मा थे ; मैं कुछ मित्रों के साथ उनके पास जाया करता था.
 वे बताते थे कि उनको एक ऐसे गुरु मिले, जो कटनी से लगभग तीन कोस की दूरी पर स्थित भिलारी नामक स्थान की गुफा में रहते थे.
 उन्होंने हमारे इन परिचित महात्मा- मधईपुर के बाबा को उस गुफा में बंद कर दिया और कहा कि तुम इस गुफा में रहो.
 इसी में शौच जाओ, इसी में लघुशंका का करो और इसी में नहाओ-धोओ.
 मैं पानी भर कर पहुँचाऊँगा, तुम्हारा ट्टी-पेशाब साफ करूँगा और भोजन के समय भिक्षा माँगकर ले आऊँगा तथा तुम्हें खिलाऊँगा.
 लेकिन बेटा, ग्यारह बरस तक तुम्हें इस गुफा से बाहर नहीं निकलना होगा.
 ये महात्मा मान गये और ग्यारह बरस तक उनके गुरु उनकी विष्ठा-पेशाब साफ करते रहे और उनको स्नान तथा भोजन कराते रहे.
 ‘योगक्षेमं वहाम्यहम् ’ वे अप्राप्त को लाकर प्राप्त करा देते थे और प्राप्त का संरक्षण करते थे.
 कभी बुखार नहीं आने दिया, जुकाम नहीं रोने दिया.
 तो गुरु ऐसे कृपालु होते हैं.
 फिर जो परमेश्वर कोटि-कोटि गुरुओं को विग्रह हैं, कोटि-कोटि गुरु जिसकी मूर्ति हैं- वे परमेश्वर, उनके बारे में आपको क्या सुनावें!
 महाभारतर पर लक्षाभरण या लक्षालंकार नाम की एक टीका है ; अर्जुन मिश्र उस टीका के लेखक हैं.
 जब वे महाभारत पर टीका लिखते थे और लिखते-लिखते गीता के इस प्रसंग पर पहुँचे, तब उन्होंने कहा कि ‘वहामि’ ईश्वर के साथ नहीं जुड़ता है.
 उन्होंने उस पर हरताल लगा दिया और ‘ददामि’ कर दिया.
 उनके घर में चावल, दाल, आटा, घी, गुड़- कुछ नहीं था.
 वे स्नान करने गये तो इतने मे एक बाल टोकरी में चावल-दाल-आटा-घी-गुड़-दूध आदि भरकर लेकर आया.
 उसके शरीर पर जगह-जगह चोट लगी थी और वही पीला हरताल लगा हुआ था.
 अर्जुन मिश्र की पंडितजी ने उससे पूछा कि बेटा, तू तो इतना साँवरा-साँवरा, सुंदर सलोना है; तेरे शरी में यह चोट कैसे लगी?
 बालक बोला मैया, पंडितजी ने मारा है हमें!
 पंडितजी ने पूछा कि फिर यह दावा किसने लगायी है?
 हल्दी किसने लगायी है?
 बालक बोला कि हल्दी भी उन्होंने ही लगायी है.
 वस्तुएं देकर बालक चला गया.
 अर्जुन मिश्र स्नान करके लौटे तो पंडितानी तो उन पर बरस पड़ी महाराज.
 बोली, तुम कितने निर्दयी हो.
 ऐसे सुकुमार बालक को- जो हमारे लिए खाना- पीना लेकर के आया, तुमने मार-मारकर घायल कर दिया!
 अर्जुन मिश्र बोले कि बाबा, हम तो कुछ जानते ही नहीं हैं कि तुम किसकी बात कर रही हो!
 अब तुम्हे ध्यान आया कि मैंने गीता का एक शब्द काटकर ‘ वहामि ’ के स्थान पर ‘ददामि’ कर दिया था.
 और गीता भगवान् का हृदय है, स्वरूप है, ‘गीता में हृदयं पार्थ’- सो उन्होंने वह चोट अपने ऊपर ले ली!
 मैंने जो हरताल लगायी थी, वह पीली पीली थी.
 इसके बाद उन्होंने उस पंक्ति को फिर से ठीक कर दिया- ‘योगक्षेमं वहाम्यहम्’  ;- ;   तो भगवान् खाना-पीना भी देते हैं और साधन मे जो कमी है, उसको भी पूर्ण करते हैं ; वह हमारा योग है और जहाँ पहले से हमारी स्थिति है, उससे गिरने नहीं देते- यह हमारा क्षेम है.
- 
 भगवान् इस प्रसंग में ज्ञान की अपूर्व महिमा प्रकट कर रहे हैं ‘ये जनाः पर्युपासते ’- का अर्थ है कि जो जन्ममात्र से मनुष्य हैं- चाहे भारतीय हैं, अभारतीय हैं, वर्णाश्रमी हैं, अवर्णाश्रमी हैं- वे सब भगवान् की गोद में बैठने के अधिकारी हैं.
 भगवान् के सभी बच्चे हैं, इसलिए वे अपने अमुक बच्चे को अपनी गोद में बैठाते हैं और अमुक बच्चे को नहीं बैठाते हैं- इस प्रकार का विभाग करना भगवान् की दृष्टि से, उनकी बहुत इन्सल्ट करना है.
 मैं आपको एक कथा सुनाता हूँ.
 जब भगवान् राम की सेना के लिए सेतुबन्धन हो रहा था, तब एक गिलहरी समुद्र में जाकर गोता लगाये, फिर बालू में लोटे और जो बालू उसके शरीर में लग जाये.
 वह उसको सेतुबन्धन वाले स्थान पर लाकर झाड़ दे ; फिर समुद्र में आ जाये, फिर बालू ले.
 हनुमानजी ने उससे कहा कि अरी, क्या करती है?
 दबकर मर जायेगी.
 गिलहरी बोली कि देखो, तुम लोग अपनी शक्ति के अनुसार सेवा करते हो और मैं अपनी शक्ति के अनुसार सेवा करती हूँ.
 हनुमानजी ने विनोद के लिए उसकी पूँछ को जरा अपने पाँव से दबाया.
 गिलहरी ने खींचा, तो पूँछ लम्बी हो गयी.
 से बड़ा दर्द हुआ, तो वह रामचंद्र के पास पहुँच गयी और बोली कि यह वानर हमारी सेवा में बाधा डालता है.
 रामचंद्र ने उसको गोद में लेकर उसेक ऊपर अपना हाथ फेरा तो उनकी पाँचों अंगुलियों के निशान उसके शरीर पर बन गये.
 अब तक गिलहरी के शरीर पर पाँचों अंगुलियों के निशान हैं.
 रामचंद्र ने उससे पूछा कि अच्छा बोल, हनुमानजी को दंड दें?
 गिलहरी बोली कि इन्होंने मुझे अपने पाँव से दबाया है तो आप भी अपने पाँव से इन्हें दबाइये!
 इस पर हनुमानजी हँसने लगे और बोले कि वहा बेटी, मैं तो रोज तुम्हें दबाऊँगा और तुम रोज यही सजा मुझे दिलवाना!
 तो जब भगवान् गिलहरी को भी अपनी गोद में उठाकर प्यार करते हैं तब उनके जो जन हैं, उन्हें प्यार नहीं मिलेगा तो किसे मिलेगा!
 कोई भी हो, उनका जन होना चाहिए- ‘ये जनाः पर्युपासते.
 अब प्रश्न यह उठा कि कुछ लोग ऐसे हैं, जो भगवान् की उपासना नहीं करते, अन्य देवता की उपासना करते हैं, उनके विषय में क्या कहना है?
 इन लोगों को हृदय में श्रद्धा है- ‘श्रद्धयान्विताः’.
 वे पूजा भी करते हैं; परंतु दूसरे देवता की करते हैं.
 भगवान् कहते हैं कि वे भी मेरी ही पूजा करते हैं, क्योंकि आत्मसंविद्-विलास के अतिरिक्त तो देवता नाम की कोई वस्तु ही नहीं है.
 कोई हमारा हाथ दबाता है तो क्या किसी दूसरे को दबाता है?
 हमारा पाँव दबाता है तो क्या किसी दूसरे को दबाता है?
 हाथ में इंद्र देवता की सेवा है, पाँव में विष्णु भगवान् की सेवा है, आँख में सूर्य देवता की सेवा है.
 कोई हमारी जीभ को मीठा-मीठा खिलाता है तो वरुण देवता की सेवा करता है और नाक को सुगंध देता है तो अश्विनी कुमार की सेवा करता है.
 जब वह सेवा संपूर्ण देव-शरीरी भगवान् की ही है, तब सेवा करने वाले का अपराध क्या है?
 भगवान् तो कहना है कि ‘तेऽपि मामेव कौन्तेय यजन्ति’- वे भी मेरी ही आराधना करते हैं.
 यदि यह कहो कि सेवा करते तो हैं पर अविधि पूर्वक करते हैं, तो यहाँ ‘अविधि’ शब्द का अर्थ ‘निषेध’ नहीं है, विधि का अभाव भी नहीं है; ‘अन्य-विधि पूर्वकम्’- दूसरे देवता की उपासना का विधान भी शास्त्र में है.
 इसलिए यहाँ अविधि शब्द का अर्थ है- अन्य विधि के अनुसार करते हैं, भगवदुपासना विधि के अनुसार नहीं करते ; चलो यह भी मान लिया.
 परंतु भगवान् यहाँ ज्ञान की जो अपूर्व महिमा प्रकट करते हैं, उसको देखो!
 भगवान् कहते हैं कि चाहे इन्द्रोद्देश्यक योग हो, चाहे विष्णु-उद्देश्यक योग हो, योग का भोक्ता तो मैं ही हँौ और प्रभु फलदाता भी मैं ही हूँ- ‘अहमेव’.
 यज्ञ करने वाले बोलते हैं- ‘इन्द्राय स्वाहा’ परंतु गप्प भगवान् कर जाते हैं.
 ‘अहं हि सर्वयज्ञानां भोक्ता च’- किसी के नाम से अर्पित करो, खा जाते हैं भगवान् और ‘प्रभुरेव च’- फल भी वही देते हैं.
 अच्छा महाराज, आप जानते हैं कि आपकी ही आराधना है और उनका दिया हुआ आप ही खाते हैं तथा उनके दिये हुए फल का भी आप ही देते हैं, तब उन बेचारों की गलती क्या है?
 उनका दोष क्याहै?
 बोले कि उनका दोष यही है कि उनको ‘तत्वेन’ मेरा अभिज्ञान नहीं है.
 वे यह नहीं जानते कि सर्वदेवता के रूप में मैं स्वयं ही हूँ और न पहचानने के कारण वे च्युत हो जाते हैं.
 अब यहाँ देखो, पहचानना सबसे बड़ी चीज है- और यह कहकर ज्ञान की अपूर्व महिमा का उद्घोष किया गया है.
 ऊपर से मालूम तो यह पड़ता है कि देवतान्तर की उपासना का निषेध है, परंतु निषेध देवतान्तर की उपासना का नहीं है, अज्ञान का है.
 आप ध्यान दें इस पर- ‘न तु मामभिजानन्ति तत्वेनातश्च्यवन्ति ते .
 ’ अर्थात् वे नहीं पहचानते कि इन्द्र-चंद्र- वरुण आदि के रूप में एक भगवान् ही हैं.
 वे नहीं जानते कि एक ही परमेश्वर की आराधना है.
 वे यह नहीं जानते कि आत्मसंविद् ही आँख में बैठकरर सौंदर्योल्लास करती है, कान में बैठकर संगीतोल्लास करती है, त्वचा में बैठकर स्पर्शोल्लास करती है.
 उनको यह बात मालूम नहीं है और उनका यह अज्ञान ही उन्हें च्युत कर देता है.
 अच्छा, एक और छोटी सी बात सुनाता हूँ.
 एक थी राजकुमारी.
 तलवार की नोक पर सिंदूर रखकर उसका विवाह हुआ था, क्योंकि राजकुमार युद्ध में चला गया था.
 वह पहचानती नहीं थी कि मेरा पति कौन है.
 जब राजकुमार लौटकर आया तो मशहूर हो गया कि बड़ा सुंदर राजकुमार आया है; बड़ा स्वस्थ है, बड़ा सद्गुणी है.
 यह सुनकर राजकुमारी के मन में आकर्षण हो गया और वह उससे मिली.
 मिली तो अपने उसी पति से, जिससे उसका विवाह हुआ था. परंतु मिलते समय जब राजकुमार ने अपना नाम बताया कि मेरा अमुक नाम है और अमुक जगह युद्ध पर गया था और वहाँ से लौटकर आया हूँ, तब उस राजकुमारी ने छाती पीट ली.
 वह बोली कि हाय, मैंने तो तुमको कोई दूसरा समझ लिया था; तुम्हें अपना पति समझकर तुमसे नहीं मिली थी.
 अब मैं तुम्हारे सामने मुँह दिखाने लायक भी नहीं हूँ.
 देखो, था तो वह उसका पति.
 अगर उसे वह पहचानकर मिलती तब उसको मिलने का धर्म होता, किन्तु बिना पहचाने अन्य बुद्धि से मिली, तो उसके लिए अधर्म हो गया.
 उसने दुखी होकर प्राण-त्याग कर दिया.
 यही है ज्ञान की महिमा ; यह जानकारी चाहिए कि संपूर्ण इन्द्रियों के रूप में, उनके देवताओं के रूप में, उनके विषयों के रूप में अखण्ड आत्मदेव ही समुल्लसित हो रहे हैं ; यह शैवों की भाषा है.
 वेदान्तियों की भाषा में वही प्रतीयमान है, वही भासमान है.
 ज्ञान प्राप्त करना बहुत आवश्यक है.
 भगवान् में भगवान् को इससे थोड़ा उदार बताया गया है.
 उसमें भक्त की दृष्टि इस प्रकार है-
 हे प्रभो, आप सर्वदेवमय परमेश्वर हैं और जो कोई जिस किसी की भी आराधना करता है, आपकी ही आराधना करता है- वह भले ही अन्य देवताओं का नाम लेता है, भले ही उसको आपसे अन्य समझता हो.
 हे स्वामिन्, जैसे पहाड़ से नदी निकली, बादल ने, वर्षा ने उसको भरर दिया और वह चारों ओर से बहकर समुद्र में पहुँच गयी, इसी तरह से कोई किसी मार्ग से चले आपके पास ही पहुँचता है.
 देखो, भक्त यह देखता है कि वह भले ही रास्ते में भटक रहा है, लेकिन जाना चाहता है भगवान् के पास.
 भक्त किसी को बुरा नहीं समझता, भक्त किसी से द्वेष नहीं करता; लेकिन भगवान् कहते हैं कि तुम समझते क्यों नहीं हो!
 वे तो डाँटकर बोलते हैं कि तुम पहचानों हमको; बिना पहचाने क्यों ऐसा करते हो!
 भगवान् यहाँ ज्ञान की अपूर्व महिमा प्रख्यापित करते हैं.
 भगवान् कहते हैं कि अर्जुन , यदि तुम देवता का व्रत करोगे तो देवता के पास जाओगे; पितरों की आराधना करोगे तो पितरों के पास जाओगे और भूतों की उपासना करोगे तो भूतों के पास जाओगे.
 किन्तु मेरी भक्ति करोगे तो मेरे पास आओगे- ‘यान्ति मद्याजिनोऽपि माम्.
 ’ इसलिए यजन करो.
 ‘यजन करो’ का अर्थ है- उत्सर्ग करो, जीवन में नियम लो.
 दान करो, आदान करो.
 अग्नि से तपस्या प्रभाव आदि ग्रहण करो.
 ईश्वरत्व को अपने अंदर लो, जीवत्व का परित्याग करो और जीवन को परिपूर्ण बनाओ. भगवान् का भजन करोगे, भगवान् मिलेंगे.
 अब बात यह हुई कि भगवान् की आराधना करें तो कैसे करें?
 यदि कहो कि किसी बड़े आदमी के पास जाना हो तो छोटी-मोटी चीज लेकर क्या जाना, तो ऐसा नहीं सोचना चाहिए.
 यह प्रेम की प्रक्रिया नहीं है.
 कोई सज्जन किसी मंदिर में चढ़ाने के लिए पाँच रुपये ले गये थे.
 उन्होंने वहाँ देखा कि एक आदमी दस हजार रुपये चढ़ा रहा है.
 सोचने लगे कि हाय-हाय, एक आदमी दस हजार रुपये चढ़ा रहा है तो मेरे पाँच रुपयों की क्या कीमत है!
 वह उन पाँच रुपयों को जेब में ही रखकर लौट आया.
 लेकिन उसे ऐसा नहीं करना चाहिए था.
 जिसके अंदर जो शक्ति है, उसको भगवान् की ओर उन्मुख करना चाहिए.
 वह वस्त की शक्ति हो, कर्म की शक्ति हो, भाव की शक्ति हो या स्थिति की शक्ति हो.
 कई लोग कथा में जाते हैं और वक्ता की ओर पीठ करके, मुँह फेरकर बैठ जाते हैं.
 ऐसा नहीं करना चाहिए.
 मैं आपको एक बात सुनाता हूँ ; जिसको कथा में नींद आती हो वह क्या करे?
 वैसे हमारा ख्लाय है कि यहाँ बैठे हुए आप लोगों में से किसी को नींद नहीं आती है.
 अगर हम इस नींद से ही आपको नहीं जा सकेंगे तो अज्ञान की जो गाढ़ी निद्रा है, उससे कैसे जगायेंगे?
 लेकिन जिसको नींद आती हो, वह वक्ता की ओर देखे, मुँह नीचे न करे और आँख बन्द न करे.
 आप निश्चिन्त रहो, मैं इतने लोगों में से आपके साथ आँख नहीं मिला सकता और न आपकी ओर देखूँगा.
 अगर आपको संकोच हो कि मैं आपसे आँख मिलाकर आपको सोते हुए देखूँगा, तो आप इस संकोच को दूर कर दीजिए.
 आप लोग अपनी आँख वक्ता पर रखेंगे तो आपको नींद नहीं आयेगी.
 अच्छा, यदि आपके मन में यह विचार हो कि भगवान् की भेंट के लिए क्या ले जायें, तो स्वयं भगवान् की बात सुनिये-
 बड़े मजेदार हैं भगवान्.
 कहते हैं कि अरे भाई, एक पत्ता ही सही.
 पत्ता भी बेल का हो या तुलसी का हो- यह बात नहीं है; और वह भगवान् के खाने के काम आवे- यह भी जरूरी नहीं है.
 तुम अपनी ओर से एक पत्ता ले आओ- ‘पत्रम्’.
 पुष्प ले जाओ- ‘पुष्पम्’.
 फल ले जाओ- ‘फलम्’.
 ‘तोयम्’- अरे, चुल्लू भर पानी ही ले जाओ.
 वह भी क्या तुम्हें नहीं मिल रहा है?
 क्या भगवान् इतने प्यासे हैं कि हमारा चुल्लू भर पानी पीयेंगे?
 अरे, भगवान् के पीने की महिमा नहीं है, तुम्हारे ले जाने की महिमा है.
 जो कुछ भी दो, प्रेम से दो- ‘ भक्त्या ’.
 कोई-कोई ऐसा कहते हैं कि पहले-पहल एक चिट्ठी लिखनी चाहिए- ‘पत्रम्’.
 उसके बाद एक कमल का या गुलाब का फूल भेज देना चाहिए.
 उसके बाद सेब, संतरा या कोई फल भेजना चाहिए.
 ‘तोयम्’ वाला अर्थ जरा साधुओं में बताने लायक नहीं है.
 भगवान् को जलपान पर आमंत्रित कर लेना चाहिए कि आज आप हमारे यहाँ जलपान कीजिए- ‘पत्रं पुष्पं फलं तोयं यो मे भक्त्या प्रयच्छति.
 ’
 हमारे एक महात्मा थे.
 वे कहते थे कि भगवान् को अपनी गोद में लिटा लो और उस पर बेल-बूटे बनाओ.
 यह है ‘पत्रम्’.
 ‘पुष्पम्’ माने गुलाब की तरह जो अपनी आँखें हैं नम, उन्हें भगवान् को अर्पत कर दो; उनको देखो.
 ‘फलम्’ का अर्थ है कि अपनी छाती से भगवान् को लगा लो.
 और ‘तोयम्’ का अर्थ है कि अधरामृत का पान करो और कराओ.
 यह वृन्दावनी अर्थ है; हरिद्वारी अर्थ नहीं है.
 भाई, थोड़ हँसोगे, खेलोगे नहीं?
 सर्वस्व भगवान् के लिए है न!
 ‘तदहं भक्त्युहृतम् ’- इसमें सब चीज ऐसी होनी चाहिए, जो भगवान् के खाने के काम आये.
 ‘प्रयतात्मा’ का यही अर्थ है कि एक दिन ऐसा करने से न खायें तो रोज-रोज ऐसा करो और भक्ति से, प्रेम से दो.
 भगवान् कहते हैं कि ‘अहम् अश्रामि.
 ’ ‘अभोक्तृत्वं परित्यज्य’ अर्थात् मैं उसके लिए अपने अभोक्तृत्व का परित्याग कर दूँगा ; और उसका भोग करूंगा.
 उन पर अपने अभोक्तृत्व को न्यौछावर करके हिमाचलवासी जो महात्मा लोग हैं- मैं उनकी ओर फेंक दूँगा और स्वयं वृन्दावन में भोक्ता बनकर रहूँगा.
 ‘तदहं भक्त्युपहृतमश्रामि प्रयतात्मनः ’- बोले कि आपने गिनती तो बहुत कम गिनायी महाराज!
 हम आपको कैसे खुश कर सकते हैं?
 भागवत में आया है कि हे महात्माजी, आप तो परम त्यागी हैं, हम आपको कैसे खुश कर सकते हैं?
 ‘तत्प्रतिकरोति विनोदपात्रम्’- जो आपके उपकार का प्रति-उपकार करना चाहेगा, वह तो उपहासास्पद हो जायेगा ; श्रीधर स्वामी ने कहा है कि ‘उदपात्रं विना सह प्रतिकरोति’- हम आपको एक कमण्डलु गंगाजी से जल लाकर दे देंगे ; बस, हम इतना ही प्रत्युपकार आपका कर सकते हैं.
 ‘विनोदपात्रं उदपात्रं विना तत् सह प्रतिकरोति.
 ’ उदपात्र माने एक कमण्डलु पानी लेकिन वह नारियलवाला कमण्डलु तो अब मिलने का नहीं है ; तुम्बीवाला भी जल्दी नहीं मिलता ; अच्छा, तुम्बीवाला नहीं तो माटीवाला ही सही.
 मिट्टी के भुलवे में ही पानी लायेंगे और प्रार्थना करेंगे कि पी लो महाराज! ;   बस, यही सेवा हो गयी.
 भगवान् ने कहा कि बस-बस महात्माजी, सेवा का बँटवारा मत करो!
 ‘यत्करोषि’- वैष्णव महात्माओं का आग्रह यह है कि अच्छे-अच्छे कर्म तो भगवान् को अर्पित कर देने चाहिए.
 क्योंकि अच्छे कर्मों का फल सुख होता है, तो हम अपने प्यारे को दुख कैसे अर्पित करेंगे?
 लेकिन कृपालु भगवान् कहते हैं कि भई, इसने अच्छाई तो हमको दे दी, तो अब बुराई इसके पास रहे तो अच्छाई देने का फल ही क्या हुआ?
 कोई-कोई कहते हैं कि हमें भगवान् के चरणों में बुराई का निवेदन करना चाहिए और अच्छाई का समर्पण करना चाहिए.
 यह तो बात ही अलग है.
 देखो, जीव के द्वारा जितने कर्म होते हैं, भूले-भटके भी जो कर्म होते हैं, उन सबके भीतर तो वही बैठा हुआ है.
 वही प्रेरक है, वही निर्वाहक है और वही फलदाता है.
 जरा उसकी ओर देखो और पहचानो उसको.
 आप इस श्लोक को ऐसे भी कह सकते हैं-
 प्रभो, तुमने करवाया, तुमने निभाया और तुम्हीं फलदाता हो ; बाबा, तुम अपना ले लो; सम्भालो, हम कुछ नहीं जानते.
 सांख्यवादी लोग अपने कर्तृत्व को प्रकृति पर अर्पित करते हैं या गुणों पर अर्पित करते हैं- कि भाई, हम क्या करें!
 इन पंचों ने जैसा हुकुम दिया, वैसा हमने किया.
 पंच कौन है?
 बाबा, हमने अच्छा किया तो इनके हुकुम से और बुरा किया तो इनके हुकुम से.
 हम कर्ता नहीं हैं.
 ये पंच कर्ता हैं; ये जो तीन गुण हैं- ये कर्ता हैं, यह प्रकृति कर्ता है, यह स्वभाव कर्ता है, यह ईश्वर कर्ता है.
 बोले कि ठीक है, जो कुछ किया सो किया, वह सब मुझे अर्पण कर दो- ‘तत्कुरुष्व मदर्पणम् ’.
 असल में, ऐसे रूखे-सूखे लोगो को क्या अर्पित करना!
 अपने प्यार अंतर्यामी को- जो बिलकुल प्रेमास्पद आत्मा है- उसको ही अर्पित कर देना! ;   अच्छा भाई, देखो, इसमें ‘तू भक्त’ का झगड़ा नहीं लगाना चाहिए.
 क्यों नहीं लगाना चाहिए.
 धर्मात्माओं की बात दूसरी है, वह तो हर जगह कुछ न कुछ सीलिंग लगा देते हैं.
 धर्मात्माओं की बात नहीं है.
 भगवान् ने कहा- ‘शुभाशुभफलैरेव मोक्ष्यसे कर्मबन्धनैः.
 भगवान् कहते हैं कि कर्म बंधन कैसे है?
 कि शुभ-अशुभ फल देने वाले हैं.
 इसलिए फल के दो विभाग कर दिये- एक शुभ फल और दूसरा अशुभ फल.
 अब आप ही बताओ कि आपने भगवान् को केवल शुभ फल अर्पित किया तो अशुभ फल के बंधन से कैसे छूटेगे?
 फल-श्रुति यह है कि कर्मार्पण का अर्थ क्या होगा?
 कर्मार्पण का अर्थ यह नहीं कि हाथ में जल लेकर, अक्षत लेकर, पुष्प लेकर, पैसा लेकर और गाय की पूँछ हाथ में पकड़कर यह कहो कि ‘अमुक-गोत्राय, अमुकशर्मणे ब्राह्मणाय इमां गां तुभ्यमहम् सम्प्रददे.
 कर्मदान करने की अंतरंग प्रक्रिया है.
 आत्मचैतन्य के बिना, अंतर्यामी की प्रेरणा के बिना तो कोई कर्म होता ही नहीं है.
 मशीन खराब हो तो खटखट करने लगती है और अच्छी हो तो बड़े प्रेम से चलती है.
 लेकिन मशीन चाहे अच्छी हो, चाहे खराब, चल रही है बिजली से.
 इसलिए बिजली का करेण्ट चाहे बन्द करो, चाहे ठीक करो; यन्त्र जो चल रहा है, वह संविद् विद्युत से ही चल रहा है- ‘यंत्रारूढानि मायया.
 ’ अगर शेर के प्रति समता न होती तो देवी शेर को वाहन न बनाती.
 साँप के प्रति न होती तो शंकरजी उसे अपने शरीर पर धारण न करते.
 साँप खाने वाले मोर के प्रति समता न होती तो स्वामी कार्तिक उस पर चढ़ते कैसे?
 और कुत्ते के प्रति समता न होती तो भैरवजी उसे अपना वाहन न बनाते!
 भगवान् कहते हैं कि मैं संपूर्ण भूतों के प्रति सम हूँ.
 हमारे लिए न तो कोई द्वेषाष्पद है और न कोई प्रेमास्पद है.
 यहाँ देखो, भगवान् ने अन्यत्र कहा है कि सब मुझमें है, और मैं सबमें नहीं हूँ.
 इस तरह की बात अनेक स्थानों में गीता में आयी है-
 अधिष्ठान अध्यस्त में अनुस्यूत है, परंत अध्यस्त अधिष्ठान मे अनुस्यूत नहीं है.
 एक भक्त ही ऐसा है, जिसके बारे में भगवान् बोलते हैं कि भक्त मुझमें है और मैं भक्त में हूँ.
 यदि भगवान् अधिष्ठान रूप से, प्रकाशक रूप से, अंतर्यामी रूप से भक्त को अपने हृदय में धारण करते हैं तो भक्त लोग भी पिता रूप से, माता रूप से, सखा रूप से, पुत्र रूप से और नहं तो अपनी आत्मा के रूप से ही सही- भगवान् को अपने हृदय में धारण करते हैं.
 भक्त ही ऐसा है जो सारे जगत् को अपने हृदय में धारण करने वाले भगवान् को अपने हृदय में धारण कर लेता है.
 इसलिए भगवान् ने यहाँ अपनी बोली बदल दी है.
 वैसे तो कहते थे कि ‘न त्वहं तेषु ते मयि’- मैं उनमें नहीं हूँ, वे मुझमें हैं.
 परंतु यहाँ वे क्या बोलते हैं?
 कि ‘मयि ते तेषु चाप्यहम्’- मुझमें वे हैं और उनमें मैं हूँ.
 अब प्रश्न यह आया कि यदि कोई दुराचारी हो तो भगवान् क्या करेंगे?
 दुराचारी को छोड़ देंगे कि पकड़े रहेंगे?
 क्योंकि कोई-कोई प्रेमी ऐसा होता है कि आचरण में कभी च्युत हो जाता है.
 ज्ञान में भी कभी पूर्णता नहीं होती है.
 तो प्रेमी तो हो, परंतु उसका ज्ञान अधूरा हो और आचरण भी त्रुटिपूर्ण हो तो भगवान् क्या देखेंगे वहाँ?
 बोले कि भगवान् न तो उसके ज्ञान की ओर देखेंगे और न आचरण की ओर.
 भगवान् तो प्रेम की देखते हैं.
 प्रेम को छोड़कर और कुछ देखना उन्हें नहीं आता है.
 पहले भगवान् की आँख सब कुछ देखा करती थी, परंतु उन्होंने भक्त के प्रति प्रेम का एक ऐसा लेंस लगा लिया है कि उनको न तो अपने भक्त के ज्ञान की कमी दीखती है और न उसके आचार की त्रुटि दीखती है.
 वे देखते हैं केवल उसका प्रेम!
 भगवान् को भक्त का दोष दिखता ही नहीं है.
 भक्त का दोष देखने में भगवान् अन्धे हैं ; वे सोचते हैं कि हर समय दोष देखते रहना और उसके लिए आँखों को खुला रखना क्या अच्छा लगेगा?
 इसलिए उन्हें कभी बंद करना चाहिए और कभी खोलना चाहिए.
 जब भक्तों का गुण देखना होता है- तब भगवान् आँखें खोल लेते हैं, और जब भक्त का दोष देखना होता है- आँखें बन्द कर लेते हैं.
 ‘अपि चेत्सुदुराचारः ’- जैसे ‘ स महात्मा सुदुर्लभः’ के साथ ‘सु’ था, वैसे ही यहाँ ‘दुराचारः’ को ‘सुदुराचारः ’ कर दिया है.
 इसका अर्थ है कि कच्चा दुराचारी नहीं, पक्का दुराचारी.
 ‘भजते मामन्यभाक् ’- भक्त ने यह प्रतिज्ञा कर ली कि अब मैं भगवान् को छोड़कर और किसी की सेवा नहीं करूँगा.
 उन्हीं का शौचालय साफ करूँगा, उन्हीं के घर में रास्ते में झाड़ूँ लगाऊँगा और वे बेचेंगे, तो बिक जाऊँगा- लेकिन उनको नहीं छोड़ूँगा.
 भगवान् ने कहा कि महात्मा लोगों, देखो; अब तुम उसको दुराचारी मत कहना.
 जीभ से भी उसको दुराचारी मत कहना और मन से भी दुराचारी नहीं मानना, पूरा साधु मानना- ‘एव’ का यही तात्पर्य है.
 तब क्या कहें महाराज?
 बोले कि देखो, मनुष्य का जो जीवन है, वह कर्मरूप नहीं है; निश्चय रूप है.
 पंचदशी में आया है कि-
 अर्थात् जिसका चित्त जहाँ है, वही मनुष्य का रूप है.
 माँ का कोई भक्त आ जाये तो उठकर खड़े हो जाओ.
 क्यों?
 कि माँ आ गयी, उनका आदर करो.
 अरे यह माँ नहीं है भाई, यह तो माँ का भक्त है.
 बोले कि नहीं, ‘यच्छ्रद्धः स एव सः’- जो माँ पर श्रद्धा करता है, वह माँ का ही रूप है.
 जो भगवान् पर श्रद्धा करता है, वह भगवान् का ही रूप है.
 ‘सम्यग्व्यवसितो हि सः ’- ये जो कर्मठ लोग होते हैं, वे बहिरंग कर्म को बहुत मूल्य दे देते हैं और खुद जो छिप-छिपकर चुपके-चुपके करते हैं- उसका मूल्यांकन नहीं करते हैं.
 कर्म को इतना मूल्य मत दो.
 मनुष्य के निश्चय को मूल्य दो वह क्या निश्चय किए हुए है.
 अरे उसने बहुत बढ़िया निश्चय किया है.
 क्या किया है महाराज!
 हम अब भगवान् का भजन करेंगे.
 देखो, रास्ते में जब आदमी चलने लगता है, तब ठोकर लगने पर कहीं गिर भी पड़ता है.
 हमलोग एकबार बद्रीनात जा रहे थे, तो देवप्रयाग तक जाते-जाते ऐसा हो गया कि चल ही न सकें.
 पाँच-छह दिन वहीं ठहर गये ; वहाँ डाक्टर की दवा की, अच्छे हुए और फिर आगे बढ़े.
 ऐसा नही कि गिर पड़ने से, पाँव लड़खड़ा जाने से अपनी यात्रा बन्द कर दें.
 यदि यह निश्चय है कि हमको वहीं पहुँचना है, तो पाँव लड़खड़ाते हैं तो ल़ड़खड़ाने दो.
 गिरना हो तो गिरने दो ; फिर उठो, फिर चलो; फिर गिरो, फिर उठो, फिर चलो.
 गिरना अपराध नही है.
 अपराध अपनी यात्रा बन्द कर देना है.
 तुम्हारा विश्वास नहीं टूटना चाहिए.
 निश्चय बिलकुल पक्का रखो कि हमें तो गन्तव्य स्थान तक पहुँचना ही है- ‘ सम्यग्व्यसितो हि सः ’
 छ बरस का सपना देखा और अब एक मिनट के लिए जग गये- तो आप किसकी ज्यादा कीमत समझते हैं?
 छह बरस का सपना कीमती है कि एक मिनट का जगना कीमती है? ;   एक मिनट जागना कीमती है.
 छह बरस ही नहीं, छह जन्म के भयंकर स्वप्न को भी बाधित कर देने में समर्थ है एक मिनट का जागना.
 यह नहीं समझना कि दुराचारी धर्मात्मा नही हो सकता.
 ’ प्रतिजानीहि- यह मध्यम पुरुष है.
 ‘त्वं प्रतिजानीहि’- यह न प्रथम पुरुष है, न उत्तम पुरुष है.
 भगवान् ने कहा कि हे अर्जुन, तुम प्रतिज्ञा करो.
 क्या करें महाराज?
 कि तुम प्रतिज्ञा करो; प्रतिज्ञा का स्वरूप यह रखो कि ‘न मे भक्तः प्रणश्यति.
 ’ तुम दुनिया में घोषणा कर दो कि जो भगवान् की भक्ति करता है, उसका नाश नहीं होता.
 अर्जुन ने कहा जब तुम खुद ही मौजूद हो, तो तुम्हीं प्रतिज्ञा कर दो, मुझसे क्यों प्रतिज्ञा करवाते हो?
 भगवान् ने कहा कि भाई देखो, मुझे इस महाभारत युद् में दो बार प्रतिज्ञा भंग करनी पड़ी है.
 तो लोग हमारी प्रतिज्ञा पर उतना विश्वास नहीं करेगें; कहेंगे कि कोई भक्त मिल जायेगा और हाथ-पाँव पकड़ लेगा तो ये फिसल जायेंगे बाबा!
 असल में भक्त का अंतःकरण ही भगवान् का अंतःकरण है.
 वेदान्ती लोग इस बात को जानते हैं कि भगवान् कार्योपाधिक नहीं है, कारणोपाधिक हैं.
 भगवान् का अपना निज का कोई अंतःकरण नहीं है.
 अंतःकरण तो कार्य है.
 भगवान् अपना सारा काम भक्त के अंतःकरण में बैठकर उसी के अनुसार करते हैं.
 अब कोई बड़ा भक्त मिल गया महाराज और भगवान् को फँसा के ले गया.
 राधारानी कभी-कभीरात भर प्रतीक्षा ही करती रह जाती हैं.
 तो भगवान् ने कहा कि अर्जुन, मैं प्रतिज्ञा करूँगा तो उसकी झूठी होने की संभावना बनी रहेगी.
 लेकिन तुम्हारे जैसे मेरे भक्त के मुँह से जो बात निकलेगी, वह कभी झूठी नहीं होगी.
 मैं अपने भक्त के मुँह से निकली हुई बात झूठी नहीं होने दे सकता.
 इसलिए तुम प्रतिज्ञा करो कि ‘न मे भक्तः प्रणश्यति .
 देखो, प्रणाश किसका होता है- उससे तो आपकी जान पहचान है ही.
 जिसकी बुद्धि का नाश हो गया, उस आदमी का विनास हो गया- ‘बुद्धिनाशात् प्रणश्यति.
 नो श्रोष्यसि विनङ्क्ष्यसि ’- भगवान् ने एक जगह यह भी कहा कि मेरी बात नहीं सुनेगा तो विनष्ट हो जायेगा.
 अब देखो, यह बात तो हुई इस जन्म के पाप की.
 जो इस जन्म का पापी हो और भगवान् की ओर चलने का निश्चय कर चुका हो तो वह शीघ्र ही महात्मा हो जाता है- ‘क्षिप्रं भवति धर्मत्मा.
 ’ एक महात्मा जब ‘क्षिप्रं’ बोलते थे तो चुटकी बजाते थे कि ‘क्षिप्रं’ माने तत्काल धर्मात्मा हो जाता है.
 एक क्षण की भी देरी नहीं लगती.
 किन्तु कोई जन्म-जन्मान्तर का पापी हो, तब क्या होगा?
 बोले, कि वह भले ही पाप-परायण जाति का पापी हो, पूर्व जन्म का पापी हो, जन्म-जन्म का पापी हो, तब भी महात्मा हो जाता है-
 इस जन्म के पापी का उल्लेख है- ‘अपि चेत् सुदुराचारो भजते मामन्यभाक् ; ’ और जन्म-जन्म के पापी का उल्लेख है- ‘मां हि पार्थ व्यपाश्रित्य’.
 जात-पापी, पूर्वजन्म का पापी है ; ‘ पापयोनयः ’- मधुसूदन सरस्वती ने इसकी टीका लिखी है कि ‘पापयोनयः’ माने ‘गृध्रादयः’.
 गोस्वामी तुलसीदास जी भी यही कहते हैं-
 शंकराचार्य ने ‘पापयोनयः’ को ‘स्त्रियो वैश्यास्तथा शूद्राः’ का विशेषण माना है.
 मधुसूदनजी शंकराचार्य के अनुयायी हैं.
 फिर उन्होंने शांकरभाष्य में ऐसा रहते बदला क्यों?
 इस पर थोड़ा विचार करें.
 शंकराचार्य का यह कहना है कि जहाँ व्यासकृत ब्रह्मसूत्र भी श्रुति के विरुद्ध जाता हो, वहाँ बलात् श्रुति के अनुकूल ब्रह्मसूत्र का अर्थ करना चाहिए. उन्होंने यहाँ तक कहा है कि बलपूर्वक ब्रह्मसूत्र को श्रुत्यारूढ़ करो.
 श्रुति परम प्राण है.
 यह नियम शंकराचार्य ने ही बनाया है और अपने भाष्य में अनेक स्थानों पर इसका पालन किया है.
 अब मधुसूदन सरस्वती ने देखा कि शंकराचार्य बोलते तो हैं, परंतु एक श्रुति ऐसी है, जिसके विरुद्ध उनका भाष्य जाता है.
 वह श्रुति कौन सी है?
 तो यहाँ वैश्य- योनि का रमणीयाचरणमूलक योनियों में उल्लेख है और शांकरभाष्य जाता है उस श्रुति के विरुद्ध.
 तब क्या करना चाहिए?
 बोले कि भई, यहाँ श्रुति का पक्षपात करना ही ठीक है, जिससे कि श्रुति लग जाये.
 इसलिए उन्होंने पापयोनयः का अर्थ गृध्रादयः कर दिया.
 लेकिन इससे क्या शांकरभाष्य में कोई अन्तर पड़ गया?
 नहीं, अंतर तो नहीं पड़.
 फिर क्या हुआ?
 वही आपको सुनाता हूँ.
 देखो, चाहे गृध्रादि हों, स्त्रियाँ हों, वैश्य हों, शूद्र हों- इस श्लोक में एक बात तो लगी हुई है- ‘तेऽपि यान्ति परां गतिम्.
 ’ इसलिए निकृष्टता तो कहीं न कहीं से आती ही है.
 बोले कि हाँ निकृष्टता आती तो है और इसलिए हमको शांकर सिद्धांत मान्य है.
 परंतु निकृष्टता किसकी अपेक्षा से आती है.
 ब्राह्मण पुण्य है.
 राजर्षि भक्त है.
 सैनिक को सेनापति और राजा का भक्त होना चाहिए.
 किन्तु ब्राह्मण को किसी का भक्त होने की जरूरत नहीं है, उसे तो पवित्रान्तःकरण, शुद्धान्तःकरण होना चाहिए.
 वह कहीं भी अन्याय का पक्ष न ले, सर्वत्र शास्त्रोक्त निर्णय ही दे.
 एक कदम सत्य से विचलित न हो.
 इसी तरह क्षत्रिय का काम है कि सेनापति की जो आज्ञा हो, उसका पालन करे.
 इस प्रकार राजर्षि में भक्त की प्रधानता और ब्राह्मण में शुद्धान्तःकरण की प्रधानता होनी चाहिए.
 इनकी अपेक्षा स्त्री, वैश्य, शूद्र को दो नम्बर देना पड़ेगा ; यदि ‘पापयोनयः’ कर दो स्वतंत्र तो श्रुति का विरोध बिल्कुल नहीं होगा.
 मतलब यह निकला कि यह दुनियाँ अनित्य है, नाशवान् है और दुख है इसमें.
 इस सृष्टि में जितना भी दृश्यमात्र है- ‘अनित्यम् असुखं लोकम्’- ‘लोक्यन्ते इति लोकाः दृश्यन्ते इति ; ’ यह जो दृश्य वर्ग है, वह कैसा है?
 अनित्य है- ‘यद् दृष्टं तन् नष्टम्.
 ’ और ‘असुखं दुःखालयम्’ इसमें सुख नही है, दुख है.
 कभी आग लग गयी, कभी वज्र पड़ गया, कभी तूफान आ गया, कभी बाढ़ आ गयी.
 संन्यासी का यह विभाग भी नहीं है.
 यदि बाढ़ आ जाने पर बाढ़ सहायताकरने जाओ, सूखा पड़ने पर महामारी सहायता करने जाओ, तो लोग कहेंगे कि यह क्या त्याग करके आत्म-चिन्तन करेगा?
 संन्यास ‘ब्रह्मात्मैक्यचिन्तन’ के लिए है.
 मैं आपके सामने दो टूक बात कर देता हूँ.
 समाज-सेवा का विभाग दूसरा है और यह दृश्य मात्र जो अनित्य है, दुखरूप है, इसमें आकर भगवद्भजन करना दूसरी बात है.
 इसलिए परमात्मा का चिन्तन करो- भजस्वम् माम्.
 गीता के अठारवें अध्याय में भी यह श्लोक आया है-
 पर यहाँ गीता के बीच में है.
 गिनती करके देखने पर यह बात स्पष्ट हो जायेगी कि यह गीता का मध्यवर्ती श्लोक है.
 इसमें भगवान् कहते हैं कि ‘मन्मना भव’- मेरा ज्ञान प्राप्त करो.
 फिर कहते हैं कि ‘मद्भक्तो भव’- मुझको जानकर मेरी भक्ति करो और ‘मद्याजी’ माने अपने अहंकार का बलिदान कर दो.
 ‘मां नमस्कुरु’- मेरे प्रति नमस् करो ; ‘नमस्कुरु’ तो शरणागति है.
 ‘मद्याजी’ माने यज्ञ-यागादि धर्मानुष्ठान है.
 ‘मद्भक्तः’- यह उपासना है और ‘मन्मना’ तत्वज्ञान है.
 मतलब यह कि भगवान् का ही ज्ञान हो, भगवान् की ही भक्ति हो, भगवान् के लिए ही धर्म हो और भगवान् के प्रति ही शरणागति हो.
 इस तरह चारों को मिलाने पर क्या होगा?
 वह ‘ मत्परायणः ’ हो जायेगा.
 ‘एवम् आत्मानं युक्त्वा माम् एव ऐष्यसि ’- इस प्रकार अपने- आपको योगयुक्त करके तुम मुझे प्राप्त हो जाओगे.
 इसके लिए एक तो ज्ञानमार्ग है.
 कि नहीं बनता है ; महाराज! ;   क्योंकि ‘ज्ञान को पंथ कृपान की धारा.
 ’ अच्छा, भक्ति के मार्ग से चलो.
 लेकिन महाराज, वह भी भावात्मिका है.
 आवे तो आवे, न आवे तो वह चाण्डाल के घर में भी चली जाये और मूड न आये तो बड़े-बड़े ब्राह्मणों का तिरस्कार कर दे.
 वह अपनी मौज से ही आती है.
 शाण्डिल्य- दर्शन में लिखा है कि ‘कृतिसाध्यताभावात्’ अर्थात् भक्ति कृतिसाध्य नहीं है.
 नारद भक्ति-दर्शन में ‘स्वयं प्रकाश रूपत्वात् इति सनत्कुमारः’ है.
 वह जो स्वयं प्रकाश है; किसी के सामने चमक जाये तो चमक जाये और किसी को बिलकुल अपने पाँव की रुनझुन भी न सुनने दे!
 इसलिए भक्ति महारानी ऐसी हैं कि कृपा करके ही किसी के हृदय में आती हैं.
 भक्ति ज्ञानियों में तो स्वभाव बनकर आती है.
 जैसे ज्ञानी में अद्वेष्टापना स्वाभाविक होता है, वैसे ही उनके हृदय में भक्ति भी स्वाभाविक होती है ; शाण्डिल्य के अनुसार वह कृति साध्य नहीं है.
 परंतु यदि किसी पर भगवान् अनुग्रह करें या उसका अंतःकरम इतना शुद्ध हो कि भगवान् को पसंद आ जाये- तो भक्ति आ जाती है.
 अब यहाँ ‘आत्मानम्’ और ‘माँ’ का सामानाधिकरण्य है, उस पर वेदान्तियों का ध्यान खींचना आवश्यक है.
 ‘आत्मानं युक्त्वा मां एवं एष्यसि’- इस पर यह प्रश्न उठता है कि आप अपने-आपको तो जोड़ेगे और प्राप्त होओगे भगवान् को.
 जुड़ोगे अपने से और मिलोगे भगवान् से- यह क्या बात हुई?
 इसका अर्थ यह है कि दोनों दो नहीं है, बिलकुल एक ही है.
 जिससे जुड़ोगे उससे मिलोगे; जिससे मिलोगे बस से जुड़ोगे.
 यहाँ भगवान् भी प्रत्यक्-चैतन्याभिन्न ब्रह्म ही है.
 गीता के अठारहवें अध्याय के पैंसठवें श्लोक में भगवान् ने यह कहा कि ‘सत्यं प्रतिजाने’- मैं सच-सच प्रतिज्ञा करता हूँ, तब मानों अर्जुन बोले कि मैं देख चुका हूँ, तुम दिल के कितने सच्चे हो!
 सुन चुका हूँ कि तुमने माटी खायी और मैया से झूठ बोल गये कि नहीं खायी.
 और की तो बात ही क्या, खास अपनी माँ से तुम झूठ बोल गये!
 एकबार किसी बाप ने अपने बच्चों को इकट्ठा करके कहा कि तुम लोगों में जो सबसे बड़ा झूठ बोलेगा, उसे मंस इनाम दूँगा.
 मुझे देखना है कि तुमलोगों की अक्ल कैसी है!
 अब जब बच्चे झूठ बोलने लगे तो बाप ने कहा कि अरे, तुमलोग इतनी उम्र में ऐसा-ऐसा झूठ बोलते हो.
 मैंने तो जिंदगी में कभी झूठ बोला ही नहीं है.
 बच्चों ने कहा कि पिताजी, तब इनाम आप ही ले लीजिये, क्योंकि इतना बड़ा झूठ तो हमें बोलना चाहिए नहीं आता है.
 तो भगवान् कहते हैं कि ‘ ते प्रतिजाने ’- मैं तुमसे जो बोलता हूँ, वह सत्य है.
 अर्जुन बोले कि बाबा, तुम जो व्रजवासी हो, गाँव के ग्वारे हो; तुम तो अपनों से भी झूठ बोलते हो.
 भगवान् बोले कि नहीं-नहीं ‘ प्रियोऽसि मे’ तू तो मेरा बड़ा प्यारा है.
 तुमसे कैसे झूठ बोल सकता हूँ?
 किसी ऐरे-गैरे से झूठ बोल दूँ तो बोल दूँ, अपने प्यारे से झूठ कैसे बोलूँगा?
 यही अर्थ विश्वनाथ चक्रवर्ती ने अपनी टीका में लिखा है.
 इस प्रकार यह ‘राजविद्याराजगुह्ययोग’ नामक नववाँ अध्याय पूरा हुआ.
 दशम अध्याय ;   अब आओ, दसवें अध्याय में प्रवेश करें.
 विभूति योग इसका नाम है.
 अध्यायों के नाम महाभारत में नहीं हैं.
 उसमें तो ‘भगवद्गीता- पर्वणि प्रथमोऽध्यायः, द्वितीयेऽध्यायः’ आदि ऐसे ही हैं.
 आचार्य लोगों ने अध्यायों के नामों की कुछ व्याख्या-आख्या भी नहीं की है ; लेकिन अब तो भाई, यह बात चल गयी है.
 ‘स्थितस्य गतिः चिन्तनीय’ आचार्य लोग कहते हैं कि जो बात चल जाये, उसकी कोई संगति लगा लेनी चाहिए; उसके साथ ज्यादा खटपट करने की जरूरत नहीं है.
 नहीं तो खंडन मंडन में दिमाग खराब होता है.
 भगवान् कहते हैं कि अर्जुन सुनो!
 ‘ महाबाहो ’ का अर्थ है योद्धा.
 ‘महाबाहो’ संबोधन के द्वारा भगवान् यह संकेत कर रहे हैं कि यदि तुम युद्ध नहीं करोगे तो तुम्हारी ये बड़ी-बड़ी बाहें निष्फल चली जायेंगी और बाहुओं की सफलता तब है, जब वे कोई बड़ा भार वहन करें. तुम्हारी बाहों पर धर्म का बड़ा भार पड़ा है और तुम उसको उतारकर फेंक देना चाहते हो?
 धर्मरक्षा और धर्म-संवर्द्धन का भार तुम्हारी बाहों पर है.
 अरे, तुम तो दूर की कौड़ी ला सकते हो, दूर की वस्तु को भी उठा सकते हो!
 मैं तो तुमको बहुत नजदीक की बात बताता हूँ- ‘श्रुणु मे परमं वचः.
 ’ परम वचन सुनाता हूँ.
 यह भी देखो कि वचन तो परम है ही, श्रेष्ठ है ही,यह ‘प्रीयमाणाय’ भी है- अर्थात् तुम मेरी बात सुनकर खुश होते हो, उससे तो वह कहानी ही चाहिए.
 ‘ हितकाम्यया ’- भगवान् कहते हैं कि मैं जो कुछ कह रहा हूँ हित की कामना से ही कह रहा हूँ.
 मेरे हृदय में हित ही हित भरा है.
 इस तरह वक्ता के हृदय में प्रीति-तृप्ति है और वचन सर्वोत्कृष्ट है- इसलिए आओ, सुनो.
 देखो, इस दसवें अध्याय में दो विषय हैं.
 उन पर आप लोग अलग-अलग विवेकपूर्वक ध्यान देना.
 एक है योग और एक है विभूति.
 जब ठंडे पानी में बर्फ मिला हुआ रहता है, तो उसका नाम होता है योग; और जब जमकर सिल्ली के रूप में आ जाता है, तब उसका नाम होता है विभूति.
 जल के वैभव का नाम बर्फ है.
 आग जब तक लकड़ी में छिपी है तब तक योग है और जब ठंड दूर करने के लिए अथवा रसोई बनाने के लिए प्रकट हो जाती है, तब वह अग्नि का वैभव कहलाती है.
 इसी प्रकार परमेश्वर योग रूप से भी रहते हैं और विभूति रूप से भी रहते हैं.
 इस ओर मैं आपका ध्यान इसलिए खींच रहा हूँ कि कई लोग योगी के पक्ष में बहुत ज्यादा हो जाते हैं कि बस, हम मिले रहें ईश्वर से.
 और कई लोग विभूति के पक्ष में बहुत ज्यादा हो जाते हैं- कि यह देखो भगवान् का वैभव.
 भगवान् का वैभव है सूर्य, भगवान् का वैभव है चंद्रमा, भगवान् का वैभव है हिमालय (इन सब वैभवों का वर्णन आयेगा इस अध्याय में).
 तो योग और विभूति इन दोनों के माध्यम से भगवान् का वर्णन करने का लाभ क्या है?
 प्रयोजन क्या है?
 लाभ न पूछो तो प्रयोजन तो पूछ ही लो.
 क्योंकि, बिना प्रयोजन के मन्दबुद्धि पुरुष भी प्रवृत्त नहीं होता- ‘प्रयोजनमनुद्दिश्य न मन्दोऽपि प्रविर्तते .
 यहाँ प्रयोजन यह है कि जब समाधि में रहें तो वहाँ भी भगवान् से मिले रहें और जब सूर्य-चंद्रमा वृक्ष-पृथिवी-पर्वत-नदी देख रहे हों, तब भी परमात्मा का दर्शन हो रहा है.
 तो समाधि में भी परमात्मा का अनुभव हो- इसके लिए दसवें अध्याय में योग और विभूति दोनों का वर्णन है.
 आप सातवें श्लोक को देखना, उसमें बिल्कुल विभाग कर दिया गया है.
 यहाँ अविकम्प योग एक और आ गया.
 एक विभूति है, एक योग है और एक अविकम्प योग है.
 पातंजलयोग के अष्टांग योग में यह अविकम्प योग नहीं है.
 घरेण्डसंहिता में नहीं है, दृढ़योग- प्रदीपिका में नहीं है, योग-संहिता में नहीं है, मंत्रयोग संहिता में नही है और राजयोग-संहिता में भी नहीं है.
 यह अविकम्प योग गीता में है- माने जो समाधि में है, वही व्यवहार में है.
 योग विकम्पित नहीं हुआ, डाँवाडोल नहीं हुआ- चाहे व्यवहार में रहो, चाहे समाधि में रहो- ‘ सोऽविकम्पेन योगेन जुज्यते नात्र संशयः.
 ’
 जो विभूति को भी भगवान् देखता है और शान्ति को भी भगवान् देखता है, वह भगवान् से कभी बिछुड़ता नहीं- यह बात इन श्लोकों में आपको दिखायी देगी.
 भगवान् कहते हैं कि ये जो देवता लोग हैं, इन्द्रियों के आधिदैविक अधिष्ठाता हैं- हाथ में इन्द्र हैं, पाँव में विष्णु हैं- ये मेरी उत्पत्ति को नहीं जानते.
 इन पर यह कहावत चरितार्थ होती है कि ‘बाप के जन्म कि जाने पूत?
 ’ ये तो बाद में पैदा हुए हैं; बच्चे; ये क्या जानेंगे?
 बोले कि अच्छा, ऋषिलोग जानेंगे?
 बोले कि नहीं.
 इन्द्रियों के आध्यात्मिक दृष्टि से एक-एक ऋषि हैं, रूप-द्रष्टा नेत्र ऋषि हैं, गंध-द्रष्टा घ्राण ऋषि हैं और रस-द्रष्टा रसना ऋषि हैं.
 लेकिन ये ऋषिलोग भी भगवान् की उत्पत्ति को नहीं जानते हैं.
 ये लोग भी नहीं जानते हैं कि हमको अपनी ज्ञान-रश्मि से उज्जीवित करने वाला परमात्मा कहाँ से पैदा होता है.
 ‘अहमादिर्हि देवानां महर्षीणां च सर्वशः ’- ये कर्मेन्द्रिय, ज्ञानेन्द्रिय और अंतःकरण के जितने आधिदैविक देवता हैं तथा विश्व-सृष्टि में और भी जितने देवता हैं- जैसे वास्तु देवता, अग्निदेवता, वायु देवता आदि जितने भी देवता हैं- वे सब व्यष्टि-समष्टि रूप से ज्ञान-रश्मि देने वाले परमात्मा को नहीं जानते हैं!
 तब कौन जानता है?
 देखो अर्जुन , तुम दो बातों को जान लो.
 इन्द्रियाँ जायमान हैं, ऋषि जायमान हैं और मैं अज हूँ.
 इन्द्रियों, ऋषियों और देवताओं का आदि है, परंतु मेरा आदि नहीं है- ‘अनादिरादिर्गोविन्दः सर्वकारणकारणम्’ [3]
 इसलिए तुम परमात्मा को इस तरह से जानो कि वह जन्य नहीं है और अनादि को ढूँढ़ने के लिए काल के आदि में जाने की जरूरत नहीं है.
 यह जानने की चेष्टा मत करो कि यह भूत कहाँ से प्रारम्भ होता है.
 यदि तुम इस चक्कर में पड़े तो समझ लो कि फिर ईश्वर तुमको नहीं मिलेग.
 अगर काल के आदि में पहुँचना चाहोगे- तो काल विकल्पमात्र है, उसका आदि कहीं होता नहीं.
 देश भी विकल्प मात्र है, उसका भी कहीं आदि नहीं है.
 दिशाएँ भी विकल्पमात्र हैं, उनका भी आदि नहीं है.
 इसलिए पूर्व-पश्चिम-उत्तर-दक्षिण ढूँढ़ने के लिए कहीं मत जाना.
 परमात्मा तो- जहाँ वृत्तियों का उत्थान होता है- वहाँ रहता है, और उसका है नित्य योग.
 उस लोक- महेश्वर को पहचान लोगे तो असंमूढ हो जाओगे.
 फिर कोई पाप-ताप नहीं लगेगा ; ‘सर्वपापैः प्रमुच्यते.
 ’ ‘सर्वपापैः’ माने अविद्या-तात्कार्यैः.
 केवल ‘पाप’ रहे, तब ‘समूल पाप’ को लेना चाहिए.
 समूल पाप माने फल-सहित, करण-सहित, कर्तासहित, और अपने मूलभूत अज्ञान के सहित.
 ये सब पाप की जातियाँ हैं.
 जो है तो कुछ, और जानता है अपने को कुछ, वह भी पापी है.
 भ्रम भी पाप है.
 भ्रम का बाप अज्ञान भी पाप है.
 तो ‘सर्वपापैः प्रमुच्यते ’ माने इन सबसे छुटकारा मिल जाता है, परमात्मा को जान लेने पर.
 ‘ बुद्धिर्ज्ञानमसंमोहः ’- अब भगवान् ने कहा कि अर्जुन , इस बात पर ध्यान दो, बुद्धि , ज्ञान, असंमोह, क्षमा, सत्य, दम, शम, सुख-दुख, भाव-अभाव, भय-अहिंसा, समता, तुष्टि, तप, दान, यश-अयश- ये जो प्राणियों के मन में भिन्न-भिन्न होते हैं, इनके अलग-अलग देवता भी होते हैं, अलग-अलग ऋषि भी होते हैं, और इनकी अलग-अलग रूप रेखा भी होती है.
 लेकिन इन सबका जो मूल कारण है, वह एक है.
 ‘मत्त एव भवन्ति’- मत्तः माने स्वप्रकाश संवित् रूप जो परमात्मा है, प्रत्यक्-चैतन्याभिन्न ब्रह्म है- उसी से इन सब भावों का उन्मेष होता है, भान होता है.
 सात महर्षि और ‘पूर्वे चत्वारः सनकादयः ’- ये चार पहले के ऋषि और ‘मनवः चतुर्दश.
 ’ ये भगवान् के मानव भाव हैं औ यही महर्षियों के रूप मे, सनकादिकों के रूप में हैं.
 ‘महर्षयः सप्त’ माने ज्ञानेन्द्रियों, ज्ञानछिद्र जो सात हैं ऊपर के- वे.
 और ‘पूर्वे चत्वारः’ माने अंतःकरण में बैठा है तथा ‘मनवः’ मान दस इन्द्रियाँ और एक मन- ये सब मिलकर अपने आप ही चौदह हो जायेंगे.
 ये सब के सब परमेश्वर से पैदा हुए हैं और उन्हीं से लोक की सारी प्रजा बनती है.
 भगवान् कहते हैं कि अर्जुन , तत्व से समझो कि योग क्या है और विभूति क्या है.
 पानी में जो शुद्ध माधुर्य है, वह योग है और जब उसको खट्टा-मीठा बनाकर पीते हैं, तब उसका वैभव हो जाता है.
 पानी का पानी रहना योग है और दूध में मिला देने पर एक किलो का दो किलो हो जाना- यह पानी का वैभव है.
 तुम यह देखो कि वह भी वही और वह भी वही.
 अनभिव्यक्त भी वही और व्यक्त भी वही! ;   वही! ;   वही!
 अब यह तुम्हारा अविकम्प योग होगा.
 जहाँ देखोगे वहाँ परमात्मा ही परमात्मा दिखाई देगा.
 मैं ही सबका आदि कारण हूँ.
 ‘प्रभव’ माने पिता हूँ.
 ‘भव’ कहने से उपादान कारण का ही, अभिन्न निमित्तोपादान कारण का ही ग्रहण होता है.
 ‘प्रभवति अस्मादिति प्रभवः’ जिससे जन्म हो, उसका नाम प्रभाव और ‘भवः शिवः प्रलयंकरः.
 प्रकृत्या भवः प्रभवः.
 अहं सर्वस्य प्रभवः.
 ’ जो शंकरजी सारी सृष्टि का महाप्रलय करते हैं, उनसे भी मैं पीछे बैठा रहता हूँ; उनसे भी नीचे बैठकर देखता हूँ.
 ‘अहं सर्वस्य प्रभवः .
 ‘न हन्यते इति अहम् ’- जिसका कभी विनाश न हो, वह अहम्.
 न हीयते इति अहम्.
 और अकारादि-हकारान्त-पर्यन्त वर्णमाला से निष्पन्न जो है- उसका प्रतिपाद्य मैं हूँ ; न जहाति इति अहम् न, हिनस्ति इति अहम्.
 अब दूसरी बात यह, कि दुनिया चल कैसे रही है?
 बोले- ‘मत्तः सर्वं प्रवर्तते’- सबका अन्तर्यामी प्रेरक भी मैं ही हूँ, सबका उपादान भी मैं ही हूँ और सबका संचालक भी मैं ही हूँ.
 बुध लोग, जानकार लोग, पहले इस बात का मनन कर लेते हैं और पिर भावयुक्त होकर मेरा भजन करते हैं.
 भजन के प्रसंग में- एक बहुत बढ़िया बात है, उसका ध्यान रखें.
 मुझे मन से प्यार करो और बुद्धि से मेरा विचार करो.
 ‘चित्त’ शब्द में दोनों का समावेश होता है.
 कैसे?
 यह बात बारहवें, आठवें और नवें श्लोक में आयी है-
 भगवान् ने कहा कि मुझमें अपना मन रख दो और बुद्धि को निविष्ट कर दो.
 भगवान् ने दो चीजें माँगी न!
 यह अर्जुन को कुछ कठिन लगा, तो भगवान् बोले-
 यहाँ ‘चित्त’ पद का अर्थ मन और बुद्धि- दोनों हो गया.
 फिर इसका अर्थ हुआ कि मन से तो प्रेम करो और बुद्धि से विचार करो.
 संसारी लोग अपनी पत्नी से, पुत्र से और धन से प्यार करते हैं और बुद्धि लगाते हैं उनसे तृप्ति के उपाय में तथा धन आदि का उत्पादन में.
 ज्ञानी लोग भी विचार तो करते हैं भगवान् का और प्रेम करते हैं चेलों से.
 भगवान् कहते हैं कि यह बात नहीं बनेगी.
 प्रेम भी मुझसे ही करो और विचार भी मेरा ही करो- ‘ मच्चित्ताः .
 ’ भगवान कहते हैं कि जैसे साँस के बिना आदमी जिन्दा नहीं रह सकता, ऐसे ही मेरे भजन के बिना जिन्दा रहने की कल्पना छोड़ दो.
 अपने प्राण को मेरे अंदर रखो, अपने शरीर में मत रखो.
 यह मत सोचो कि इसको खिला-पिलाकर जिन्दा रखेंगे.
 अपने प्राणों को मुझे अर्पित कर दो.
 ‘बोधयन्तः परस्परम् ’- जब दो दीवाने मिलकर बैठते हैं, तब- इधर मौसम कैसा है, गर्मी कैसी है, समाज में क्या हो रहा है और राजनीति किस प्रकार चल रही है- यही चर्चा करते हैं.
 वे न तो अमेरिका जाते हैं, न रूस जाते हैं; लेकिन दोनों के झगड़ों की चर्चा में अपना दिमाग खराब करते रहते हैं.
 भगवान् कहते हैं कि व्यर्थ की बातें न करके परस्पर परमेश्वर की ही चर्चा करो, उसी का उद्बोधन करो.
 ‘कथयन्तश्च मां नित्यम्’- भगवान् की लीला का तो नित्य निरन्तर कथन करो और इस तरह से ‘ तुष्यन्ति च रमन्ति च’- स्वयं आनन्द में मग्न रहो.
 मग्न ही नहीं रहो, उसमें रम ही जाओ.
 जहाँ संतोष होता है, वहाँ हम कहते हैं कि भाई, इतने में हम संतुष्ट हैं और जहाँ ‘रमन्ति’ होता है, वहाँ दूसरों की इच्छा नहीं रही.
 इतनता ही नहीं, जिसमें रम गये उसमें रम गये.
 दूसरे की याद ही नहीं आती ; यहाँ देखो, भगवान् ‘चकार’ के कितने प्रेमी हैं.
 गाय चराते थे, इसलिए चराने में च-च उनके साथ बहुत लग गया.
 एक महात्मा ने तो ‘च रमन्ति’ को ‘चरमन्ति’ ही बना दिया.
 ’ चरम माने अंतिम अवस्था का अनुभव करते हैं.
 यही उनका काम है.
 ‘तेषां सततयुक्तानाम् ’- जो हमेशा युक्त हैं, प्रीति पूर्वक भजन कर रहे हैं- उनके बारे में भगवान् ने कहा कि उनकी बात बहुत बढ़िया है.
 पर यह भी अवधि नहीं है.
 जब मैं देखता हूँ कि यह मनुष्य ऐसा कर रहा है तो ऐसे आदमी को मैं कुछ देता हूँ- ‘ददामि बुद्धियोगं तम् .
 ’ क्या देते हो महाराज?
 कि बुद्धियोग देता हूँ.
 क्योंकि बुद्धियोग पाप-पुण्य से छुड़ा देता है.
 कर्मजन्य फल से वह मुक्त कर देता हैं और उससे परमात्मा में निरन्तर चित्त लग जाता है.
 एवं-
 जब भगवान् ने कहा कि मैं उसको बुद्धियोग देता हूँ, तब मानो अर्जुन ने कहा कि बुद्धियोग देने से क्या होता है?
 बोले कि देखो, सारे बुद्धियोग का सार यह है कि तुम किसकी ओर जा रहे हो?
 धन की ओर जा रहे हो कि कुर्सी की ओर जा रहे हो?
 यह जो कुरसी है, वह कुरसि का है महाराज!
 पता नहीं कब उलट जाये.
 किसी डाक-बंगले का एक चपरासी कह रहा था कि महाराज, मेरे सामने इस विभाग के बारह मिनिस्टर हो चके, किन्तु बस बदल गये ; और मैं वहीं का वहीं हूँ ; इन लोगों का क्या ठिकाना है?
 आज रोब गाँठ रहे हैं, कल रहेंगे कि नहीं रहेंगे- ये स्वयं नहीं जानते हैं.
 तो, कुरसिका का प्रेम मत करो.
 राज्यपाल भवन का एक सेक्रेटरी है, उसका नाम भी मुझे याद है.
 वह बोलता है कि महाराज, मैं अंग्रेजों के जमाने से सेक्रेटरी हूँ.
 मैंने बड़े से बड़े बदमाश गवर्नर देखे हैं और बड़े से बड़े ईमानदार भी देखे हैं.
 कितने ही आये और गये.
 मैं तो यहाँ के रोम-रोम से परिचित हूँ.
 तो भगवान् कहते हैं कि किसी का मन जाता है धन में, किसी का मन जाता है कर्म में, किसी का कुर्सी में, किसी का ओहदे में और किसी का पद में; लेकिन अगर आपको असली बुद्धियोग मिल जाये तो आपका मन परमात्मा के सिवाय और कहीं नहीं जायेगा.
 आप बुद्धिमान् मत बनिये, बुद्धिवादी मत बनिये, बुद्धिवाद त वादी-रोग है.
 आप बुद्धिजीवी भी मत बनिये, क्योंकि बुद्धिजीवी तो अपनी बुद्धि को बेच-बेचकर खाता है.
 बुद्धिजीवी माने जो बुद्धि को बेचकर खाये.
 हम लोग बुद्धिजीवी नहीं है.
 हमको तो भगवान् ने बुद्धियोग दिया है.
 हम उनका तोहफा लिये-लिये फिरते हैं और बाँटते रहते हैं.
 अच्छा, बुद्धियोग की पहचान क्या है?
 भगवान् कहते हैं कि ‘येन मामुपयान्ति’- बुद्धियोग वह है, जिससे भजन करने वाले हमारे नदजीक पहुँच जायें.
 अब देखो, भगवान् भजन करने वालों के केवल बुद्धियोग देते हैं.
 वे न तो वृत्ति-निरोध देते हैं, न स्वाकार- वृत्ति देते हैं और न धर्मजन्य अपूर्व देते हैं ; धर्मजन्य अपूर्व भी नहीं और शुभ प्रवृत्ति-जन्य अदृष्ट रूप धर्म भी नहीं.
 न्यायमत में धर्म का स्वरूप है शुभ प्रवृत्ति-जन्य अदृष्ट और पूर्वमीमांसा के मत में विहित कर्म को ही धर्म कहते हैं.
 परंतु उससे एक अपूर्व की उत्पत्ति होती है और कालान्तर में, देशान्तर में या जन्मान्तर में जो फल मिलता है, वह वेदान्त को अभीष्ट नहीं है.
 वेदान्त का परम तात्पर्य है दृष्ट अंतःकरण की शुद्धि.
 इसमें सब साधनों का तात्पर्य है.
 दृष्ट अंतःकरण की शुद्धि माने इसी समय, इसी जीवन में हमारा अंतःकरण पवित्र हो जाये और परमात्मा का अपरोक्ष साक्षात्कार हो जाये.
 जन्मान्तर, देशान्तर, कालान्तर की कल्पना करने वाले वेदान्त से थोड़ा दूर रहते हैं, डरते हैं.
 तो भगवान् ने कहा कि भजन करने वालों को मैं बुद्धियोग देता हूँ ; वे भजन करने वाले कैसे होते हैं?
 जो अपने आत्मानन्द में तुष्ट हो जाते है और अपने स्वरूप में रम जाते हैं- ‘तुष्यन्ति च रमन्ति च.
 ’ उन्हें भजन किस प्रकार करना चाहिए?
 कि ‘प्रीतिपूर्वकम् भजताम्’- प्रेम से मेरा भजन करें, कुछ पाने के लिए नहीं करें.
 अन्य प्रयोजन से भजन न करें, प्रीति से भजन करें.
 एक बात और इसमें.
 भगवान् कहते हैं कि जो प्रेम से मेरा भजन करते हैं, उनको मैं भी प्रेम से ही देता हूँ- ‘प्रीतिपूर्वकं ददामि.
 क्या देते हो, महाराज?
 उनको अक्ल देता हूँ.
 अक्ल माने बुद्धियोग.
 असल में बेअक्ली से ही भगवान् अप्राप्त हैं और अक्लमन्दी ही भगवान् मिलते हैं.
 इसके लिए बुद्धि चाहिए और उस बुद्धि का योग होना चाहिए भगवान् में.
 ‘येन बुद्धियोगेन मामुपयान्ति ’- उसी बुद्धियोग से मेरी प्राप्ति होती है.
 अब प्रश्न उठा कि बुद्धियोग से भगवान् मिलेंगे- यह ठीक है ; किन्तु उसकी भी तो कोई प्रक्रिया होनी चाहिए, कोई प्रकार होना चाहिए.
 यह तो केवल प्रतिज्ञामात्र हुई कि बुद्धियोग से मेरी प्राप्ति हो जाती है.
 उसकी प्रक्रिया बतानी चाहिए कि भाई, बुद्धियोग में ऐसी कौन सी युक्ति है, कौन सी शक्ति है, कौन सा सामर्थ्य है कि उससे भगवान् मिल जाते हैं?
 ‘ तेषामेवानुकम्पार्थम् ’- भगवान् कहते हैं कि मेरा दिल इस बात से थर-थर काँपने लगता है कि इसने मेरा इतना भजन किया और इसको मैंने कुछ नहीं दिया.
 अनुकम्पा माने हृदय का कम्पन, स्पन्दन, उसका विचलित हो जाना.
 अब वह अनुकम्पा किस प्रक्रिया से आपके पास बुद्धियोग पहुँचाती है- यह देखिये.
 भगवान् बोले कि ‘आत्मभावस्थः’- मैं भजन करने वाले के आत्मभाव में स्थित हो जाता हूँ.
 और उसमें स्थित होकर क्या करता हूँ?
 कि ‘भास्वता ज्ञानदीपेन अज्ञानजं तमःनाशयामि’- मैं भासवान् ज्ञान-दीपक के द्वारा उनके अज्ञानजन्य तमका, अध्यास का, भ्रान्ति का नाश करता हूँ.
 अज्ञानजन्य तम- यह मूलाविद्या की स्वीकृति है ; कुछ वैयाकरण लोग कहते हैं कि केवल अध्यास ही है, तम ही है; मूलाविद्या नहीं है ; लेकिन यहाँ तो तमस् का मूल अज्ञान है.
 जो रज्जु का अज्ञान है, वह मूलाविद्या है.
 ‘ज्ञानदीपेन भास्वता’- शंकराचार्य जी ने ‘ज्ञानदीपेन भास्वता ’ की व्याख्या करते हुए कहा है- ‘ ज्ञानदीपेन विवेकप्रत्ययरूपेण भक्तिप्रसादस्नेहाभिषिक्तेन मद्भावनाविनिवेशवातेरितेन ब्रह्मचर्यादिसादनसंस्कारवत् प्रज्ञावर्तिना विरक्तान्तः करणाधारेण विषयव्यावृत्तचित्तरागद्वेषकलुषितनिवातापवरकस्थेन नित्यप्रवृत्तै काग्य्रध्यानजनित-सम्यग्दर्शनभास्वता ज्ञानदीपेनेत्यर्थः.
 ज्ञान का दीपक कैसा है?
 बोले कि विवेक प्रत्यय ही उसका स्वरूप है; दुख और आनन्द का विवेक.
 जो दुख है वह असुख है और जो आनन्द है वह सुख है.
 उसके बाद जो दुख है, अचित् है- वह असत् है और जो आनन्द है, चित्त है- वह सत् है.
 तब क्या हुआ?
 कि अचित् और दुख दोनों मिथ्या हो गये.
 वह विवेक प्रत्यय ही इस ज्ञानदीप का स्वरूप है.
 लेकिन दीया तो तेल से जलता है- यह तेल क्या है?
 कि भक्ति प्रसाद ही इसमें तेल है.
 उसे थोड़ी सी हवा भी चाहिए; हवा न हो तो दीया बुझ जायेगा.
 तो भावना की वायु है.
 थोड़ संस्कारर भी उसको चाहिए तो ब्रह्ममचर्यादि साधन की संस्कारवती जो प्रज्ञा है- वही उसकी वर्ति है, बत्ती है.
 दीया भी चाहिए, तो विरक्तों का विरक्त अंतःकरण ही उसका दीया है- माने विषयों से व्यावृत्त, रागद्वेष से अकलुषित जो चित्त है- वही उसका आवक है.
 जैसे किसी निर्वात स्थान में किसी शीशे के भीतर या लालटेन के भीतर, अपवारक में कोई दीपक स्थित हो, वैसे ही वह स्थित है.
 और उसमें ज्योति किसकी है?
 जो नित्यप्रवृत्त एकाग्रता का ध्यान है, वही उसमें ज्योति है.
 यह शंकराचार्य का भाष्य है- जहाँ बोलने का मौका होता है, वहाँ आचार्य जी संक्षेप नहीं करते हैं.
 संक्षिप्त करने की इच्छा तो वहीं होती है, जहाँ विस्तार करना अनावश्यक हो.
 अब अर्जुन के मन में जिज्ञासा का उदय हुआ.
 बोला कि महाराज, आप ‘परं ब्रह्म’ हैं, ‘परं धाम’ हैं.
 मैं-ही-मैं करके आप सब बात बोल रहे हैं- जैसे, मेरा भजन करो, मैं भक्ति देता हूँ- ‘मामुपयान्ति ते, अहं नाशयामि’ आदि-आदि.
 इसका अर्थ यही तो हुआ कि आप ब्रह्म हैं और आप अधिष्ठान है, आप परम पवित्र हैं, मायादि से रहित हैं, शाश्वत पुरुष हैं, आदिदेव है, दिव्य हैं, अज हैं, विभु हैं- यह बात आप ही अपने मुँह से कहते हो, सो बात नहीं- ‘आहुस्त्वामृषयः सर्वे’ जितने भी ऋषि हैं, वे सभी यह बात कहते हैं.
 ऋषि क्या है?
 ‘ऋषयः मन्त्रद्रष्टारः’ ऋषि वेदमंत्रों के द्रष्टा हैं.
 आपके ब्रह्म होने का प्रतिपादन ऋषि करें या वेदमंत्र करें- एक ही बात है.
 देवर्षि नारदजी भी ऐसा ही करते हैं.
 नारदजी देवता भी हैं और ऋषि भी हैं, अतः उन्हें और ऋषि हैं, अतः उन्हें ‘देवर्षि’ कहते हैं- वे देवताओं के ऋषि हैं. उनके अतिरिक्त, असित, देवल, व्यास और स्वयं आप जो बोलते हैं- वह सब बात सच्ची है.
 हे केशव , मैं जानता हँ कि देवता और दानव आपकी व्यक्ति (स्थूल रूप में अभिव्यक्ति) को नहीं जानते हैं, फिर वे आपके अव्यक्त को कहाँ से जानेंगे?
 ‘व्यक्तिमपि न विदुः किं पुनः अव्यक्तं’- अर्थात् वे आपकी व्यक्ति को भी नहीं जानते हैं, फिर अव्यक्त की तो चर्चा ही क्या है? ;   तब आपको कौन जानता है महाराज!
 देखो, यहाँ जो पुरुषोत्तम संबंधोन है, उसका अर्थ है- ‘पुरुषानपि अधिकारभेदेन उत्तमयति अहं- भावम् आपादयति इति पुरुषोत्तमः’- पुरुष तो जीव हैं, उनको भी अभेदेन ‘उत्तमयति’ माने साधारण से साधारण जीवों को भी जो आत्मभाव प्राप्त करा देते हैं, उनका नाम पुरुषोत्तम है.
 इसी तरह ‘भूतभावन भूतेश देवदेव जगत्पते’- ये सब श्रीकृष्ण के संबोधन हैं.
 अब अर्जुन कहते हैं कि हे महाराज, आप कृपा करके अपनी सारी दिव्य विभूतियों का वर्णन कीजिए.
 देखो, एक तो है ‘भूति’ ; भूति माने सत्ता.
 जब भूति के साथ ‘वे’ जुड़ेगा तो विभूति हो जायेगा? ;   जैसे ‘वर्तनं वर्तः’ के साथ ‘वि’ जुड़ने पर विवर्त हो जाता है, वैसे संज्ञात्मक ‘भूति’ के साथ ‘वि’ जुड़ने पर क्या हो जायेगा? ;   ‘विभूतिः विभवनं विविधभवनं’ विपरीतभवनं वा विभूतिः.
 एक का अनेक हो जाना, अद्वितीय में द्वितीय का रूप दिखाना- इसका नाम विभूति है.
 ‘वि’ लगते ही उसका विशिष्ट अर्थ हो जाता है.
 श्रुति में आया है कि ‘एकं वै सद् विबभूव सर्वम्.
 ’ (ऋग्वेद 8.5.8.2) सत् तो एक था, परंतु ‘सर्वं विबभूव’ ; ‘वि’ उपसर्ग जो काम ‘विवर्त’ में करता है, वही ‘बभूव’ मैं भी करता है.
 ‘विभूति’ में भी वही काम करता है ; ‘ याभिर्विभूतिभिर्लोकानिमांस्त्वं व्याप्य तिष्ठसि ’- सबमें आप व्याप्त होकर बैठे हैं.
 यह व्यापकता क्या है? ;   एक तो नैयायिक लोग मानते हैं कि जैसे लोहे के गोले को आग में डाल दिया, तो आग क्या है गयी कि गोले में व्याप्त हो गयी.
 मूर्त-संयोगित्व स्वरूप विभुत्व आकाश का विभुत्व नहीं है, परंतु संपूर्ण अणुओं के साथ जो संयोगित्व है, वही आकाश का विभुत्व है.
 वेदान्त को तो ऐसा विभुत्व स्वीकार नहीं है.
 वहाँ तो उपादनत्वरूप विभुत्व है.
 संपूर्ण उपादेय कार्य में जो उपादान की उपस्थिति है- घट में मृत्तिका व्याप्त है, वस्त्र में सूत्र व्याप्त है और अलंकरण में स्वर्ण व्याप्त है- इसको व्याप्ति बोलते हैं- ‘व्याप्य तिष्ठसि.
 प्रभो, आपका चिन्तन करते हुए मैं कैसे समझूँ कि यह आप हैं?
 आप तो बड़े योगी हैं महाराज!
 नाना रूप धारण करके आते हैं- एक महात्मा के पास आप भूत बनकर आ गये महाराज!
 तो महात्मा ने कहा कि मैं तुम्हें पहचानता हूँ.
 आप बनी-बनायी रोटी उठाकर ले गये ; भक्त ने पहचान लिया और कहा कि तुम्हीं हो.
 लेकिन भाई, रोटी में घी तो लगा देने दो ; इतनी जल्दी क्या करते हो?
 जब मैं रोटी को घी लगा लूँ, तब ले जाना.
 ‘केषु केषु च भावेषु चिन्त्योऽसि ’- अर्थात् मैं जो चिन्तन करूँ, वह प्रमाण से रहित न हो.
 ‘मया सह चिन्त्योऽसि ’- जहाँ-जहाँ आप लक्ष्मी को दीख जाते हैं, वहाँ-वहाँ हमको भी दीख जाओ भगवान्!
 यहाँ भगवान् के लिए अर्जुन का जो ‘ जनार्दन’ संबोदन है, इस पर शंकराचार्यजी भी बोल पड़े हैं- ‘देवप्रतिपक्ष-भूतानां जानानाम् असुराणां नरकादिगमयितृत्वाज् जनार्दनः’- अर्थात् दुष्टों को जो नरक में पहुँचा दे, उसका नाम जनार्दन है.
 *********‘अभ्युदयनिः श्रेयस- पुरुषार्थ-प्रयोजनं सर्वं जनैः याच्यते इति वा जनार्दनः’- बोले कि यह फिर से बोलो, दुबारा बोलो- जैसे मुशायरे में शेर (कविता) सुनने पर लोग बोलते हैं कि क्या खूब, मुकर्रर, इरशाद, कलम तोड़ दी आपने.
 कि कानों के प्याले से अमृत पीते-पीते मुझे तृप्ति नहीं हो रही है ; थोड़ा सा और पिलाओ.
 श्रीकृष्ण ने भी कहा है कि मैं यह बात नयी नहीं कह रहा हूँ, पुरानी है, कही जा चुकी है यह, कि ‘भूयस्व महाबाहोश्रृणु में परमं वचः.
 ’ सातवें अध्याय में यह बात कह चुका हूँ कि- ‘रसोऽहमप्सु कौन्तेय प्रभास्मि शशिसूर्ययोः .
 ’ एक बार कह चुका हूँ, फिर से सुन लो!
 इसलिए यहाँ पर अर्जुन कहता है कि हाँ-हाँ, फिर से कहो.
 देखो, सुनने वाला तो कह दे कि तुम एक बार तो कह ही चुके हो और मैं तुम्हारी वह बात सुन चुका हूँ, सो फिर से क्यों दुहराते हो- तो वक्ता को अरुचि हो जायेगी.
 अतः अर्जुन ने कहा कि नहीं; फिर से दुहराते हो- तो वक्ता को अरुचि हो जायेगी.
 अतः अर्जुन ने कहा कि नहीं; फिर से कहो!
 भगवान् ने कहा कि आहा, बड़े आनन्द की बात है अर्जुन, कि तुम मेरी बात फिर से सुनना चाहते हो.
 यहाँ ‘हन्त’ शब्द का प्रयोग हर्ष के अर्थ में हुआ है.
 ‘हर्षे विषादे आश्चर्ये हन्त इति प्रयुज्यते’.
 तो ‘हन्त’ माने हाय-हाय भी होता है.
 तो भगवान् कहते हैं कि अच्छा अर्जुन, मैं तुम्हें अपनी दिव्य विभूतियाँ, प्रधानता से कहूँगा.
 उनमें जो मुख्य-मुख्य हैं, उन्हीं का नाम लूँगा.
 हर गाँव के हर सदस्य का नाम लेना मुश्किल है न!
 इस गाँव में यह सरपंच हैं- ऐसे नाम लूँगा- ‘प्रधान्यतः कुरुश्रेष्ठ ; ’ ;   **************क्योंकि जहाँ वाक्य का विस्तार होता है, वहीं ‘विस्तर’ शब्द का प्रयोग होता है, अन्यत्र ‘विस्तार’ का प्रयोग होता है.
 अब जब भगवान् विभूतियों का वर्णन प्रारम्भ करेंगे, तब आगे चलकर यह भी कहेंगे कि ‘स्थावराणां हिमालयः’- स्थावरों में मैं हिमालय हूँ.
 लेकिन यहाँ कोई ‘सर्वं वाक्यं सावधारणम्’ के नियम से ‘अहं हिमालय एवं स्थावराणां मध्ये अन्यः कश्चन अहं नास्मि हिमालय एवास्मि’- स्थावर पदार्थों में मैं दूसरा कुछ नहीं हूँ, सिर्फ हिमालय हूँ- ऐसा अर्थ विभूति का समझेगा तो गलत समझेगा.
 इसलिए इस शंका को, इस भूल को मिटा देने के लिए भगवान् पहले ही बोलते हैं-
 अर्जुन , मैं संपूर्ण भूतों का आशय हूँ.
 आशय का अर्थ है ‘यत्र सर्वे सुषुप्तो आशेरते आशयः’- जिसमें सबलोग सो जाते हैं (और जागते हैं)- उसका नाम है आशय.
 उस आशय में सब लोगों के सो जाने (और जागने) के समय भी मैं ही रहता हूँ.
 अतएव जो सुषुप्ति में, स्वप्न में, जाग्रत में व्याप्त रहता है और इनसे व्यातिरिक्त भी रहता है, वह आत्मा मैं ही हूँ.
 इसलिए जब भगवान् ने ‘सर्वभूताशय- स्थितः’ कह दिया, तब फिर केवल हिमालय कहने से या एक विभूति का नाम लेने से परिच्छिन्नता प्राप्त नहीं होती.
 अब दूसरी बात यह है कि भगवान् आशय में तो हैं, परंतु यह आशय क्या है?
 क्या यह उनसे कोई भिन्न पदार्थ है?
 भगवान् ने उसको भी काट दिया और कहा कि ‘ अहम् आदिश्च मध्यं च भूतानामन्त एव च .
 ’ जिन भूतों के आशय में मैं रहता हूँ, उन भूतों का आदि, मध्य और अंत में भी मैं ही हूँ.
 भूत पहले नहीं थे, भूत बाद में नहीं रहेंगे- इसलिए भूत बीच में भी नहीं है.
 जब भूत नहीं हैं तो भूतों का आशय भी नहीं है और जब भूतों का आशय नहीं है, तो मैं ही- मैं हूँ.
 इसका अर्थ हुआ कि मैं अद्वितीय हूँ.
 पहली विभूति यही है.
 अब इसके बाद भगवान् ने इक्कीसवें श्लोक से लेकर चालीसवें श्लोकतक इकहत्तर विभूतियों का वर्णन उदाहरणार्थ और किया है तथा एक-एक विभूति में बहुत-बहुत बातें हैं.
 विभूति तो वही होती है न, जो बढ़ती जाये.
 भगवान् ने कौन सी विभूति में अपने को किसलिए बताया है- अगर इसकी व्याख्या करने लग जायँ, तो इकहत्तर विभूतियों के लिए इकहत्तर युग तो चाहिए.
 यह दसवाँ अध्याय कोई मामूली अध्याय नहीं है.
 इसमें भगवान् के वैभव का वर्णन है; और वैभव तो भगवान् का कभी समाप्त ही नहीं होता.
 इसलिए बहुत संक्षेप में, विहंगम दृष्टि से ही, उनकी चर्चा की जा जाती है.
 आदित्यों में ‘ विष्णु :’ अदित के जो बारह पुत्र हैं, उनमें अन्तिम पुत्र वामन- विष्णु मैं हूँ.
 नाम है वामन और हैं विष्णु.
 यह परस्पर विरोध है.
 ज्योतियों में सूर्य हूँ.
 मरुद्गणों में मरीचि और नक्षत्रों में नक्षत्रों का राजा शशी हूँ.
 यद्यपि चंद्रमा की गणना नक्षत्रों में नहीं है, फिर भी नक्षत्रों के अधिपति होने के कारण- जो नक्षत्रों में श्रेष्ठ है- उसका नाम कह दिया.
 चंद्रमा क्षत्रिय नहीं है, इसलिए ‘नक्षत्राणां = ब्रह्माणनां’ यह अर्थ भी सम्भव है.
 वेदों में भगवान् अपने को सामवेद इसलिए बताते हैं कि वे गाते हैं.
 यदि गवैया होकर अपने सामवेद नहीं मानेगें, यजुर्वेदी मानेंगे- तो उन्हें कर्मकाण्ड कराना पड़ेगा और ऋग्वेदी मानेंगे तो मंत्र बोलना पड़ेगा.
 देवताओं में इन्द्र हैं ; उधर अप्सराएँ हैं, इधर गोपियाँ हैं- ‘देवानामस्मि वासवः ; ’
 इन्द्रियाणां मनश्चामि- इन्द्रियों में मैं मन हूँ.
 ईश्वर कृपा से जैन लोग मन को इन्द्रिय नहीं मानते हैं- ‘अनिन्द्रियं मनः.
 ’ क्यों नहीं मानते हैं?
 कि एक-एक विषय को प्रकाशित करने वाली इन्द्रियाँ होती हैं.
 असाधारण विषय को प्रकाशित करने वाली, असाधारण, करण के रूप में इन्द्रियाँ होती हैं और मन साधारण है ; साधारण करण है यह.
 विषयों के प्रकाश में असाधारण करण इन्द्रियाँ हैं और साधारण करण मन है.
 परंतु उसके बिना इन्द्रियाँ कोई काम नहीं कर सकती हैं.
 इसलिए भगवान् कहते हैं कि इन्द्रियों में मन हूँ और भूतों में चेतना हूँ.
 चेतना माने वह, जिसको हमलोग भोग बोलते हैं.
 संघात उसको कहते हैं जो पाँव से लेकर सिर तक संघटन है, सैकड़ों वस्तुओं को मिलाकर एक है, कई पुर्जों से बनी हुई एक चीज है.
 जब तक उस चीज के पुर्जे ठीक-ठीक जुड़े रहते हैं, तब तक उसमें बिजली सब जगह दौड़ती रहती है.
 जब पुर्जे टूट-फूट जाते हैं तो बिजली का कनैक्शन भी कट जाता है.
 तो संघात मे चेतना का जो कनैक्शन है, वह बुद्धि वृत्ति है.
 परंतु जब तक संघात व्यवस्थित रहता है, तभी तक बुद्धि वृत्ति रहती है- ‘संघातः चेतना धृतिः.
 भगवान् कहते हैं कि रुद्रों में शंकर हूँ.
 रुद्र रुलाने वाले हैं, लेकिन शंकर हाथ में कल्याण लिए रहते हैं.
 कल्याण को कोई हृदय में रखकर सोचता है कि हम इस जीव का कल्याण करेंगे और शंकर तो मुट्टी में कल्याण को रखते हैं कि महाराज, हृदय से निकालकर देने में कहीं देर न लग जाये.
 अरे, वह उसे फेंकते चलते हैं- अधिकारी-अनधिकारी का विचार किये बिना.
 जैसे कोई पैसा हाथ में लेकर लुटा रहा हो और कौन लेगा- इसका कुछ विचार नहीं रखता हो; उसको बोलते हैं शंकर!
 यक्ष राक्षसों में मैं कुबेर हूँ.
 वसुओं में पावक हूँ और शिखर वानों में मेरु हूँ.
 मेरु ब्रह्मा की पुरी है ; पुरोहितों में बृहस्पति हूँ.
 सेनानियों में स्वामी कार्तिक हूँ ; सरोवरों में सागर हूँ और महर्षियों में भृगु हूँ.
 भृगु बड़े प्रबल हैं- जो भून डाले, सो भृगु! ;   ‘भर्जनात् भृगुः.
 ’ ये साकार-निराकार, सगुण-निर्गुण किसी को भी छोड़ने वाले नहीं हैं.
 गायत्री में जो भर्गः ह, उसी के मूल में भृगु.
 महर्षियों में सबसे बड़े भृगु हैं.
 वे विष्णु भगवान् की छाती पर पाँव रख देते हैं.
 जैसे उन्होंने विष्णु भगवान् की छाती पर पाँव मारा था; आपलोग नाराज मत होना.
 उन्होंने कहा कि अरी लक्ष्मी , जब तू इनकी छातीपर आकर बैठी है, तब दुनिया में कोई तेरा त्याग कैसे करेगा?
 यह कहकर मार दी लात ; उन्होंने जब लात मार दी, तो लक्ष्मी तो तिरस्कार से मर गयीं.
 फिर विष्णु भगवान् तो कहें कि हाय-हाय, मैं लक्ष्मी के बिना कैसे रहूँगा?
 मुझको तो सारी प्रजा को खाना देना है, पानी देना है.
 बहुत दिन हुए, हम लोग एक शंकराचार्य के पास गये थे.
 गुजरात की स्त्रियाँ खाली हाथ प्रणाम नहीं करती हैं.
 उन्होंने एक-एक पाई करके कई पाइयाँ चढ़ायी, तो पाइयाँ इकट्ठी हो गयीं.
 शंकराचार्य ने उन पाइयों को हाथ से उठाया और गिना, तो कुल चौबीस पाइयाँ निकलीं.
 हमारे साथ एक दंडी स्वामी थे.
 उन्होंने पूछा कि आप शंकराचार्य होकर पाई गिनते हैं?
 वे बोले कि पाई-पैसा छूने का जो निषेध है न, वह पीठाधीश्वरातिरिक्त संन्यासी के लिए है.
 हमें तो पीठ का संचालन करना है.
 यह तब की बात है, जब राजराजेश्वराश्रमजी महाराज द्वारका पीठ के शंकराचार्य थे.
 वे बोले कि जिसको पीठ चलाना है, उसे तुम कहो कि पैसा मत छूओ- तो ऐसा कैसे चलेगा?
 इसी तरह भगवान् ने कहा कि लक्ष्मी के बिना तो मेरा काम चलेगा नहीं.
 इसलिए भृगुजी, मैं तुम्हारे पाँव दबाता हूँ; यह कृपा करो कि एक दूध का समुद्र मेरे पास बना रहे और लक्ष्मीजी भी बनी रहें.
 तभी तो मैं विश्व के लिए खाने-पीने की चीजें मुहैया कर सकूँगा.
 विष्णु भगवान् की बात सुनकर भृगु ने लक्ष्मीजी को अपनी बेटी बना लिया.
 जब लक्ष्मीजी भृगु के पुत्री के रूप में पैदा हुई, तब उन्होंने फिर विष्णु से उनका ब्याह कर दिया और कहा कि ले जाओ.
 ‘ गिरामस्मेयकमक्षरम् ’- वाणी में एक अक्षर प्रणव है, ऊँकार है.
 यह न क्षर है; इसका कभी नाश नहीं होता.
 किसी भी शब्द का उच्चारण करो, उसमें इसका क्षरण नहीं होगा.
 इसलिए इसको अक्षर बोलते हैं ; महाभाष्यकार ने तो ‘अक्षर’ शब्द की व्युत्पत्ति करते हुए ‘अश्रुते’ कहा है, अर्थात् अक्षर उसे बताया है, जो सब वर्णों में और सब स्वरों में व्याप्त है.
 अच्छा महाराज, यज्ञों में आप क्या हैं?
 बोले कि सबसमें सुगम जप है.
 यह क्रियात्मक होता है और क्रिया केवल पाँव से होगी तो परिक्रमा होगी, केवल हाथ से होगी तो होम होगी और वाणी से होगी तो क्या वह क्रिया नहीं है?
 वह भी क्रिया है.
 इसलिए केवल वाणी के द्वारा भी यज्ञ संपन्न होता है और वह भी कर्मात्मक ही है- ‘यज्ञानां जपयज्ञोऽप्सिम.
 ’ ‘स्थावराणां हिमालयः ’- वह हिमालय, जिसकी बेटी शंकरजी से ब्याही जाती है.
 जड़ में से ही तो यह बुद्धि निकलती है न!
 सारे वृक्षों में भगवान् अश्वत्थ हैं.
 यह जो अश्वमेध यज्ञ होताहै, वह क्या है?
 यह संपूर्ण विश्व अश्व है.
 देखो, बृहदारण्यक उपनिषद् में विश्व को ही अश्व कहा गया है ; यह सर्वमेध है, विश्वमेध है.
 शुक्ल यजुर्वेद में तैतीसवें अध्याय से लेकर सर्वमेध का जो वर्णन है, उसमें यह विश्वमेध है.
 यह अश्वमेध माने अश्वत्थ- भगवान् का ही स्वरूप है.
 जितने भी वृक्ष हैं, उनमें अश्वत्थ भगवान् की विभूति है.
 ’ यह ‘न श्वः तिष्ठति’- कल तक तो रहेगा नहीं, लेकिन लोगों ने इसका नाम अव्यय रख छोड़ा है ; ‘देवर्षीणां च नारदः ’- भगवान् कहते हैं कि देवर्षियों में नारद हूँ.
 नारद माने नर-नारायण के ज्ञान के संचार करने वाला.
 ‘नरस्य इदं नारम्, नर-नारायण-प्रोक्तं ज्ञानम्.
 तद् ददातीति नारदः’- जो नर-नारायण प्रोक्त ज्ञान का सम्प्रदाय चलाये वह नारद.
 गन्धर्वों में चित्ररथ हूँ और सिद्धों में कपिल हूँ.
 भगवान् बोले कि घोड़ों में उच्चैःश्रवा हूँ.
 क्यों?
 बोले- भाई, जहाँ से अमृत निकला है, वहीं से यह भी निकला है.
 और गजेंद्रों में ऐरावत हूँ.
 यह भी अमृत निमित्तक हुआ, समुद्र मन्थन में से निकला है, तो यह रत्न है.
 नरों में नराधिप हूँ, आयुधों में वज्र हूँ, धेनुओं में कामधेनु हूँ और उत्पन्न करने वाले, प्रजनन शक्तिवाले जितने पदार्थ हैं- उनमें मैं कन्दर्प हूँ, सर्पों में वासुकि हूँ.
 इन सर्पों और नागों के भेद होते हैं, इनके अनेक प्रकार के भेद पुराणों में मिलते हैं जिनसे पता चलता है कि सर्प कौन होता है और नाग कौन होता है.
 इनमें एक सिर का भी भेद है, अनेक सिरों का भी भेद हैं.
 जो पानी में रहने वाले हैं, उनमें वरुण हूँ और पितरों में अर्यमा हँ.
 संयमशीलों में यम हूँ.
 जो संयमन करे, लोगों को काबू में रखे, वह यम मैं ही हूँ.
 मैं दैत्यों में प्रह्लाद हूँ और सबको भेड़ की तरह हाँक रहा है, ‘कलयताम्’- वह काल हूँ.
 मृगों में मृगेन्द्र हूँ, पक्षियों में गरुड़ हूँ और पवित्र करने वालों में वायु हूँ.
 ‘रामः शस्त्रभृतामहम्’- भगवान् कहते हैं कि जो अपने साथ शस्त्र रखते हैं, उनमें राम हूँ.
 जो काटे, उसका नाम शस्त्र होता है और जो फेंका जाये, उसको अस्त्र बोलते हैं ; अस् धातु क्षेप के अर्थ में है और शस् धातु शसन के अर्थ में है.
 इसलिए भाला, तलवार, फरसा- ये सब शस्त्र होते हैं और जो बाण हैं, ब्रह्मशास्त्र आदि हैं- वे अस्त्र होते हैं.
 पानी में बहने वाली नदियों में जाह्वी हूँ.
 यह जो सारी सृष्टि है, उसका आदि भी मैं हूँ, अन्त भी मैं हूँ और मध्य भी मैं ही हूँ- अर्थात् मैं+मैं+मैं, बराबर= मैं.
 और आदि मध्य-अंत का भेद झूठा, क्योंकि मैं तो आदि-मध्य-अंत सबमें हूँ.
 आदि में मध्य नहीं है, मध्य में आदि नहीं है, अंत में आदि और मध्य नहीं है और आदि-मध्य में अंत नहीं है.
 इसलिए अहं की सत्ता अबाधित है और आदि मध्य-अंत कल्पित है.
 भगवान् बोले कि विद्या तो बहुत है महाराज! ;   लेकिन उसमें जो आध्यात्म विद्या है, वह मैं हूँ.
 अध्यात्म-विद्या क्या है?
 कि आत्मानात्मविवेक है.
 वही सबसे बड़ी विद्या है.
 ‘ वादः प्रवदतामहम् ’- शास्त्रों में जो जल्प-वितण्डादि भेद कहे गये हैं, उनमें वाद मैं हूँ.
 वाद माने क्या?
 कि तत्व-निर्णय के लिए जो चर्चा है, उसका नाम वाद है ; वह अपने विवेक के लिए है.
 जो दूसरों को हराने के लिए है, बात काटने के लिए है- वह भगवान् को पसंद नहीं है.
 भगवान् कहते हैं कि मैं अक्षरों में अकार हूँ और समास मैं द्वन्द्व हूँ, क्योंकि दोनों के अर्थ में उसमें प्रधान होते हैं.
 मैं ही अक्षय काल हूँ.
 महाराज, यह ऐसा भगवान् है, जो किसी चीज को छोड़ता ही नहीं और ऐसा बोलने में कि यह मैं हूँ, यह मैं हूँ- कोई, संकोच नहीं करता है.
 मैं सर्वसंहारक मृत्यु हूँ!
 अरे पाप-ताप नहीं लगता है उसे, जो सारी सृष्टि को मिथ्या ही देख रहा है.
 क्या कहोगे?
 भगवान् ने क्या नहीं कह दिया है.
 लोग नाराज हो जाते हैं साफ-साफ बोलने पर महाराज!
 लेकिन भगवान् क्या कहते हैं ; ध्यान दीजिए-
 ऐसा बोलने वाला है भगवान्!
 बोला, मैं सबको हर लेता हूँ.
 एक गोपी ने उलाहना देते हुए कहा कि तुम माखन की चोरी क्यों करते हो?
 भगवान् बोले कि अभी तो केवल तुम्हारा माखन ही चुराया है.
 आगे देखना कि एक दिन तुम्हारी सारी चीजें चुरा ले जाऊँगा.
 तब पूछना फिर हमारा नाम!
 एक दिन तुम्हें भी चुरा ले जाऊँगा, तुम्हारे दिल को भी चुरा ले जाऊँगा क्योंकि मैं सर्वापहारी हूँ.
 भगवान् बोले कि मैं ही मृत्यु हूँ और मैं ही सबको जन्म देता हूँ.
 यहाँ मानो किसी ने कहा कि महाराज, आप तो कई बार किसी साँवरी गोपी का रूप धारण कर लेते हैं, गोंदनवारी का, चूड़िनहारी का रूप धारण कर लेते हैं ; यह सब क्या है?
 भगवान् ने कहा कि मेरी दृष्टि में स्त्री-पुरुष का भेद तो है ही नहीं.
 मैं सब महिलाओं में रहता हूँ.
 किस रूप में रहते हैं?
 कि उनकी कीर्ति के रूप में, यश के रूप में- जिससे कि लोग उनके यश का, कीर्तिका, बहुत दिनों तक गान करें.
 यश होता है फैलने वाला, दिगन्तव्यापी और कीर्ति भविष्यव्यापिनी होती है.
 जिस स्त्री की खूब कीर्ति हो- कि यह बहुत अच्छी है, पतिव्रता है, सद्गुणवती है- उसका क्या पूछना!
 उसमें ‘श्री’ हो- सौंदर्य हो, ‘वाक्’ माने मधुरवाणी हो, समय पर उसको अपने कर्तव्य की ‘स्मृति’ आ जाये, और धारणा-शक्ति हो, उसमें मेधा हो, एकबार कोई बात बता देने पर वह उसको पकड़ ले, उसको ठीक-ठीक समझ ले ; ‘धृतिः’- माने कोई कष्ट का समय आये तो उसमें धैर्य धारण कर ले, और कोई अपराध करे तो उसको क्षमा कर दे.
 इस प्रकार मैं एक-एक स्त्री में सात-सात गुणों का रूप धारण करके रहता हूँ.
 माने, जिस स्त्री में कीर्ति हो, श्री हो, मधुरवाणी हो, स्मृति हो, मेघा हो, धृति हो और क्षमा हो- उसमें साक्षात् भगवान् विद्यमान रहते हैं.
 इसलिए लिंग भेद मत करना.
 भगवान् में लिंगभेद नहीं है.
 मैं सामों में वृहत्साम हूँ, छन्दों में गायत्री हूँ और मासों में मार्गशीर्ष हूँ.
 भगवान् राम का ब्याह मार्गशीर्ष में ही हुआ था और पहले वर्षारम्भ भी मार्गशीर्ष से ही हुआ करता था, इसलिए मार्गशीर्ष का महत्व है.
 भगवान् बोले, अरे अर्जुन ! ;   और तो और, ‘द्यूतं छलयतास्मि’- तुम लोगों को तो अनुभव ही है.
 तुम लोग जो जुये में हार गये थे न, उसके रूप में मैं ही जान-बूझकर आया था और तुम लोगों को हराया था.
 हे भगवान्!
 तुम ऐसा भी काम किया करते हो?
 हाँ, अगर ऐसा काम नहीं करता तो अधार्मिकों का नाश कैसे होता है?
 और धार्मिकों की रक्षा किस प्रकार होती है?
 मैं धर्म के पक्ष में हूँ- यह बात लोगों को कैसे मालूम पड़ती?
 इसलिए मैं ही आया था जुए का रूप धारण करके!
 मैं तेजस्वियों में तेज हूँ, व्यवसाय हूँ.
 जय हूँ, सत्ववानों में सत्व हूँ.
 ‘वृष्णीनां वासुदेवः ’ हूँ.
 शाण्डिल्य ने ‘ वासुदेव’ शब्द की व्याख्या करते हुए कहा है कि विभूति को अपना इष्टदेव नहीं बनना चाहिए.
 लेकिन वासुदेव विभूति भी हैं और विभूतिमान् भी हैं.
 इसलिए वे इष्टदेव हो सकते हैं ; शाण्डिल्य-दर्शन में यह सूत्र ही है-
 महाराज, तुम यदुवंशियों मे तो वासुदेव बन गये, किन्तु क्या पाण्डवों में कोई नहीं हो?
 बोले कि वाह अर्जुन ! ;   नाराज मत होओ.
 पाण्डवों में तो जो तुम- वह मैं.
 ’ और मुनियों में?
 अरे भाई, हमारी कीर्तिका गान करने वाला और अपने वंश की कथा लिखने वाला व्यास कौन है?
 मैं ही तो हूँ.
 व्यासजी ने एक महाभारत लिखा तो क्या किया? ;   जितने भी पाण्डु, धृतराष्ट्र और विदुर थे, ये सब व्यासजी के ही तो थे.
 उन्होंने अपने बेटों की ही कीर्ति लिखी.
 परंतु उन्होंने अपने वंश की कथा नहीं लिखी, बल्कि महाभारत के व्याज से आम्राय का प्रदर्शन किया-
 उनको संपूर्ण वेदार्थ अपने वंश में दिखायी पड़ता था, इसलिए उन्होंने उसका निरूपण किया.
 अच्छा, कवियों में क्या है आप?
 बोले कि उशना- माने शुक्राचार्य हूँ.
 दमन करने वालों में दंड हूँ.
 जीत चाहने वालों में नीति हूँ- ‘नीतिरस्मि जिगीषताम्’.
 संस्कृति से जीत नहीं होती है, नीति से जीत होती है.
 संस्कृति की आँख पीछे की ओर होती है- जैसे हमारे बाप, दादा, परदादा पुराने लोग कैसे-कैसे करते थे- उधर तो देखो! ;   यह संस्कृति है.
 किन्तु नीति नयन है ; यह भविष्य को देखती है- ‘नीतिर्नयनं.
 ’ वही धातु है.
 यह भविष्य में शुभ फल देती है, इसलिए इसको नीति कहते हैं.
 आगे देखकर चलना, भविष्य को सोच-सोचकर चलना नीति है.
 यदि आप विजय प्राप्त करना चाहते हैं तो आपके जीवन में नीति चाहिए.
 और भगवान्, गुप्त रखने की सबसे बड़ी विद्या क्या है?
 बोले कि मौन!
 मौन ही सात्विक, राजस, तामस तीन प्रकार का होता है.
 यदि श्रद्धा न हो तो यह सात्विक नहीं रहेगा; फलाकांक्षा हो तो राजस हो जायेगा और मौनी बाबा तो हों, लेकिन दुराचारी हों- तो तामस हो जायेंगे.
 मौन भी तामस हो जायेगा.
 यह भेद गीता में ही है.
 वहीं आगे यह बात लिखी है कि श्रद्धालु का मौन सात्विक है, निष्काम मौन सात्विक है और सदाचारी का मौन भी सात्विक है.
 अब भगवान् बोले कि ज्ञानवानों में जो ज्ञान है, वह सब ज्ञान मैं ही हूँ.
 विषय तो ज्ञान का विवर्त है.
 ज्ञान कभी परोक्ष नहीं होता, वह नित्य अपरोक्ष है.
 ज्ञान अपने पास होता है, दूसरे पदार्थ में नहीं होता.
 नैयायिकों ने भी ज्ञान को आत्मा का गुण ही माना है- ‘ज्ञानाधिकरणम् आत्माः’.
 उनका ज्ञान भी कभी परोक्ष नहीं होता.
 यदि कहो कि मुझे अभी परोक्ष ज्ञान हुआ है महाराज, अपरोक्ष ज्ञान नहीं- तो जैसे घट दीवार के उस पार होता है, वैसे ज्ञान उस पार थोड़े ही होता है!
 ज्ञान तो अपरोक्षा ही होता है.
 विषय की जो परोक्षता है, उसको ज्ञान में आरोपित करके ज्ञान को परोक्ष कहते हैं.
 नहीं तो ज्ञान कभी परोक्ष नहीं होता.
 भगवान् कहते हैं कि संपूर्ण प्राणियों का बीज मैं हूँ.
 फिर कहते हैं कि यह जो चराचर सृष्टि दिख रही है, वह मेरे सिवाय और कुछ नहीं है.
 जब मैं हूँ तब सारी सृष्टि है.
 और मैं नहीं हूँ तो कुछ नहीं है.
 मेरे बिना रहेगा कुछ नहीं.
 सत्ता कहाँ रहेगी?
 मेरे बिना प्रकाशेगा कैसे?
 ज्ञान कहाँ से हो?
 मेरे बिना प्रियता कहाँ से आयेगी?
 मैं अद्वय हूँ और यह द्वैत जो दिखायी पड़ने वाला है, वह कुछ है ही नहीं.
 यही नहीं, भगवान् आगे जाकर बोलते हैं- कि चर-अचर दोनों ब्रह्म ही हैं.
 अब जो लोग द्वैतवादी हैं, उनसे पूछो कि क्षेत्र-क्षेत्रज्ञ- विवेक कहाँ गया? ;   अपरा-परा प्रकृति का भेद कहाँ गया? ;   क्षर-अक्षर पुरुष का भेद कहाँ गया?
 ‘अचरं चरमेव च’ वही अचर है और वही चर है.
 इसलिए परमात्मा की सत्ता से अतिरिक्त चराचर की सत्ता नहीं है.
 इसका यही अरथ होता है कि भगवान् की दिव्य विभूतियों का अंत नहीं है.
 यहाँ भगवान् ने अपनी विभूतियों का केवल नाम-मात्र गिना दिया है; विभितियों का विस्तार तो अनन्त है.
 असल में जहाँ-जहाँ जिस-जिस पदार्थ में विभूति है- विशिष्ट भवन सामर्थ्य, जो-जो वस्तु श्रीमद् है और जिस-जिस वस्तु में ऊर्जा है, आणवी शक्ति है, एनर्जी है- वहाँ-वहाँ भगवान् हैं.
 इसीलिए कहते हैं-
 मेरे तेज और अंश से सब विभूतियों की उत्पत्ति हुई.
 अरे अर्जुन , कहाँ तक सुनावें तुमको!
 तुम इन सब विस्तारों को जानकर, एक के विज्ञान से सर्व का ज्ञान प्राप्त करो.
 ‘यस्मिन् विज्ञाते सर्व विज्ञातं भवति.
 बहुना एतेन विज्ञातेन किम्?
 ’ यदि तुम बहुत जान जाओगे तो क्या होगा?
 मैंने तो अपने एक अंश से ही सबको स्तब्ध करके संपूर्ण जगत् को धारण कर रखा है.
 इस प्रकार यह ‘विभूतियोग’ नामक दसवाँ अध्याय पूरा हुआ.
  ; एकादश अध्याय
 अर्जुन ने कहा कि श्रीकृष्ण , आपने अपनी विभूतियों का वर्णन किया.
 ठीक है, मैं मानता हूँ कि आपने मुझे लड़ाने के प्रयोजन से, युद्धरत करने के प्रयोजन से, अपनी बात मनवाने के प्रयोजन से या किसी अन्य प्रयोजन से यह बात नहीं कही है, बल्कि मुझ पर कृपा करके कही है.
 मैं यह भी समझता हूँ कि यह परम गुह्य है और अध्यात्म-संज्ञित है.
 इसका नाम अध्यात्म है.
 आपने जो वाणी कही, उससे मेरा मोह चला गया.
 एक टीकाकार ने इस श्लोक का अद्भुत अर्थ किया है.
 उनके अनुसार मानो अर्जुन ने कहा कि श्रीकृष्ण, मेरी तो चोरी हो गयी.
 भगवान् ने पूछा कि क्या चोरी हो गयी भाई?
 अर्जुन ने कहा कि ‘मोहोऽयं विगतो मम’- मेरे मोह की चोरी हो गयी.
 चुरा लिया भाई, तूने मेरा मोह चुरा लिया.
 ‘वचस्तेन’- तू वाणी का भी चोर है और ‘यत्त्वयोक्तं वचः- हे स्तेन यत् त्वया वचः उक्तं’- यह जो तुमने बात कही, इससे तुमने ‘मोहोऽयं’- मेरा मोह चुरा लिया.
 कहीं-कहीं जब किसी नवविवाहिता स्त्री को, नवोढा को गर्भ रह जाता है तो वह उसको छिपाती है.
 यदि उसको कै होने लगे या मिचली आने लगे, तो सहेलियाँ पकड़ लेती हैं और कहती हैं कि अरी सहेली, तूने कुछ चुरा रखा है.
 इसी तरह यह चोर है, छिपाकर रखता है.
 क्या चोरी करता है?
 कि मोह की चोरी करता है.
 इस प्रकार की टीका करने वाले सज्जन का मैं नाम नहीं बताऊँगा.
 आप इतना ही मान लें कि यह मेरी उत्प्रेक्षा नहीं है.
 अर्जुन कहते हैं कि श्रीकृष्ण, प्राणियों की उत्पत्ति और उनका विनाश कैसे होता है- यह मैंने विस्तार से सुना.
 आपने जो कुछ कहा, वह सब ठीक है.
 क्यों?
 कि ‘श्रुतौ-वेदे इत्थमेव वर्णितौ- श्रुति में, वेद में इसी तरह से इनका वर्णन आता है.
 परंतु हे परमेश्वपर, जैसे आपने अपनी आत्मा का स्वरूप बताया है, वैसे ही मैं आपका माहेश्वररूप, परमेश्वररूप देखना चाहता हूँ.
 अर्जुन ने कहा- यह तो तुमने बता दिया कि आत्मा और ब्रह्म एक है और यह भी कह दिया कि ये सब आत्मरूप ब्रह्म की ही एक विभूति हैं, परंतु जो स्थूल सृष्टि दिख रही है, इसका जब तक आत्माभेदेन, भगवद्-अभेदेन प्रत्यक्ष साक्षात्कार नहीं होगा, तब तक मुझे संतोष नहीं होगा, यदि मैं तद्भेदेन बोलूँ तो परोक्ष रह जाता है और मदभेदेन कहूँ तो अपरोक्ष हो जाता है.
 परंतु यहाँ तो मैं त्वद्भेदेन देखना चाहता हूँ.
 मुझे तो प्रत्यक्ष साक्षात्कार चाहिए.
 यहदिखा दो कि यह विराट् सृष्टि और कुछ नहीं है, तुम ही हो.
 ‘विश्वं दर्पण-दृश्यमाननगरी-तुल्यम्’ दिखा दो, क्योंकि मुझे तो ब्रह्मासाक्षात्कार नहीं, समाधिसाक्षात्कार नहीं, कल्पित साक्षात्कार नहीं, प्रत्यक्ष साक्षात्कार चाहिए.
 हमारी आँखें काम करें, कान काम करें, हाथ काम करें, पाँव काम करें- और तुम परमेश्वर दिखायी पड़ो!
 तब तो मैं जानूँगा कि तुम साक्षात् परमेश्वर हो, अन्यथा सिर्फ ख्याली-ख्याली मामला रह गया तो मेरे किस काम आयेगा?
 यदि आपका वह रूप मेरे दर्शन के योग्य है और आप मानते हैं कि ठीक है, तो दिखाइये महाराज!
 मैं आपसे प्रश्न तो करता हूँ, परंतु यदि इसका उत्तर मेरी समझ में आने लायक हो, तब आप उत्तर दीजिए.
 इस तरह का अर्जुन का कथन प्रश्नकर्ता के अंदर विनय है- यह प्रकट करता है ; ऐसा नहीं, कि तुम्हें तो मेरे प्रश्न का उत्तर देना ही पड़ेगा ; यदि नहीं बताओगे तो तुम्हारी टाँगे तोड़ दूँगा!
 नहीं, ऐसे धमकाकर प्रश्नों का उत्तर नहीं लिया जाता; बल्कि ऐसा कहा जाता है कि ‘भवतो यति रोचते’- यदि आपको इस प्रश्न का उत्तर देना रुचिकर हो तो मेरे प्रश्न का उत्तर दीजिए!
 भागवत में इस तरह के प्रश्न कई जगह आये हैं.
 इसलिए अर्जुन कहते हैं कि यदि आप यह बात मानते हैं कि आपका यह रूप मेरे दर्शन के योग्य है तो हे योगेश्वर! ;   आप अपनी अव्यय आत्मा का दर्शन मुझे कराइये.
 यहाँ ‘योगेश्वर’ शब्द का अर्थ है ‘योगीश्वर’ ; इसका अर्थ ऐसे कर लो कि ‘योगः एषाम् अस्ति इति योगः’- योगियों के तुम स्वामी हो ; इसलिए मुझे अपनी अव्यय आत्मा का दर्शन कराओ.
 भगवान् बोले कि अर्जुन , यदि तुम्हारी यही मर्जी है कि मैं संपूर्ण विश्व को भगवान् रूप में देखूँ, तो लो, देखो!
 लेकिन यह विश्व तो बहुत छोटी चीज है.
 आत्मज्ञान में इसकी कोई बहुत कीमत नहीं है.
 विश्व में तो बैकुण्ठ है और वह ब्रह्मलोक का एक हिस्सा है.
 ब्रह्मलोक का एक ओर से फोटो लें तो कैलास दिखेगा और दूसरी ओर से फोटो लें तो बैकुण्ठ दिखेगा, तीसरी ओर से फोटो लें तो साकेत दिखेगा और चौथी ओर से फोटो लें तो गोलोक दिखेगा.
 ब्रह्मलोक मानेयह मत समझना कि एक-एक ब्रह्माण्ड में जो ब्रह्मलोक होता है, वही ब्रह्मलोक है.
 ‘आब्रह्मभुवनाल्लोकाः पुनरावर्तिनोऽर्जुन’- अनन्त- कोटि ब्रह्माण्ड की समुदाय स्वरूप जो समष्टि है, उस समष्टि में जो हिरण्यगर्भ है वह हिरण्यगर्भ ही ब्रह्माकार, रुद्राकार, विश्वाकार होकर तत्-तत् ब्रह्माण्डों में भासता है.
 इसलिए उसकी जो फोटो लें, उनको लेने दो, क्योंकि वह तो बहुत बड़ा है.
 विराट् से बड़ा तो हिरण्यगर्भ है और हिरण्यगर्भ से बड़ा ईश्वर है, क्योंकि वहाँ दूसरे का दर्शन ही नहीं है, सब बिलीन है उसमं और यहाँ तो उदय-विलय का कोई प्रश्न ही नहीं है.
 वह प्रत्यक् चैतन्याभिन्न ब्रह्म शुद्ध चिति है.
 अच्छा भाई, विराट् ही देख लो!
 भगवान् कहते हैं कि यह लो, मेरा विश्वरूप देखो!
 सैकड़ों देखो, हजारों देखो, रंग-बिरंगे देखो, छोटे-बड़े-नाटे सब देखो और नाना वर्णाकृति देखो ; **********वर्ण माने रंग-बिरंगे और आकृति माने लम्बाई-चौड़ी अव्यय-संस्थान ; आकार दूसरी चीज है और रूप दूसरी चीज है ; गेरुआ रूप तो कटिवस्त्र का भी है, गंजी का भी है.
 ‘ पशयादित्यान् ’- अरे देख लो अर्जुन, पलक में खलक.
 पलक में झलक ; झलक में खलक ; देख लो!
 जैसे जादूगर बोलते हैं, वैसे ही भगवान् बोलते हैं कि पश्य, पश्य!
 यह देखो तमाशा!
 सूर्य देखो, वसु देखो, रुद्र देखो, अश्विनीकुमार देखो, मरुद्गण देखो!
 जो तुमने कभी नहीं देखा है, वह आश्चर्य देखो.
 ऐसा देखो, जिसको देखकर तुम्हारे मुँह से निकले- आह-आह, आह!
 जब मुँह से आह-आह की चर्या होने लगे, उसका नाम आश्चर्य है- यह अनुकृति शब्द है-
 यह धगद्-धगद् क्या है?
 यह अग्नि ध्वनि का अनुकरण है!
 देख लो, मेरे इस एक शरीर में चराचर सहित संपूर्ण जगत् है.
 ‘ यच्चानन्दद्रष्टुमिच्छसि ’- क्या कुछ और भी देखने का मन है?
 क्या महाभारत- युद्ध का भविष्य देखना चाहते हो? ;   यह जानना चाहते हो कि तुम्हारी जीत होगी कि कौरवों की जीत होगी?
 यदि यह भी देखना चाहते हो ना, तो देख लो!
 कुछ और देखना चाहते हो तो उसको भी देख लो!
 लेकिन मेरे प्यारे भाई अर्जुन, तुम अपनी इऩ्हीं आँखों से उसको नहीं देख सकते!
 इसलिए लो, देखने की आँख भी देता हूँ.
 दूरबीन लो, खुर्दबीन लो, चश्मा लो!
 हीरा पहचान में नहीं आता है तो लो, उसको देखने के लिए तुम्हें खुर्दबीन भी देते हैं-
 जब मैं कोई सत्रह, अट्ठारह बरस काथा, तब मेरे मन में यह लालच थी कि मैं भी भगवान् को देखूँ इसलिए मैंने स्वामी योगानन्दजी महाराज से पूछा कि यह दिव्य चक्षु क्या है महाराज?
 स्वामीजी बोले कि बेटा, ‘एकाग्रं मन एव दिव्यं चक्षुः’- एकाग्र मन में ही दिव्य चक्षु है; एकाग्र मन हि दिव्य चक्षु है.
 अब संजय कहते हैं कि ‘एवमुक्त्वा ततो राजन् महायोगेश्वरो हरिः’- यह कहकर महायोगेश्वरेश्वर श्रीहरि ने अर्जुन को अपना ऐश्वर्यरूप दिखाया.
 यहाँ योगेश्वरेश्वर, महायोगेश्वर कहने से तो भगवान् की जादूगरी प्रकट होती है, ईश्वर कहने से उनका प्रभुत्व प्रकट होता है और हरि कहने से उनके प्रति हृदय में आकर्षण होता है.
 जब हरिहरात्मक यज्ञ होता है, तब कहते हैं कि हरि- आकार दूसरा है और हर आकार दूसरा है- ‘ हरिहरोभयाकारावच्छिन्न .
 ’ जो चैतन्य है, वह हरिहरात्मा है.
 उसमें हरि का आकार अलग है, हर का आकार अलग है और दोनों में तत्-तद् आकारावच्छिन्न जो चैतन्य है- वह एक हरि है.
 अब जब भगवान् ने ऐश्वर्यरूप दिखाया तब अर्जुन ने देखा- अनेक मुँह, अनेक आँखें, अनेक अद्भुत पदार्थ, अनेक दिव्याभरण, अनेक आयुध- जो मारने के लिए बिलकुल तैयार हैं, दिव्यमाल्याम्बरधारी, दिव्यगन्धानुलेपन, सर्वाश्चर्यमय, अनन्त दिव्य विश्वतोमुख- ‘दिवि सूर्य-सहस्रस्य भवेद्युगपदुत्थिता’- यदि आकाश में एक साथ अनन्त सूर्यों का उदय हो जाये तब उसकी जो प्रभा होगी, वह भी उस विराट् की तुलना में कुछ नहीं होगी.
 अब जब पाण्डव अर्जुन ने देखा कि श्रीकृष्ण के शरीर में संपूर्ण जगत् अनेकधा विभक्त होकर दीख रहा है, तब उसे विस्मय हो गया.
 उसका स्मय छूट गया.
 इसके पहले अर्जुन को ख्याल था कि मैं भी कुछ ज्ञानवान् हूँ, कुछ वैराग्यवान् हूँ, कुछ समझदार हूँ!
 विस्मय का अर्थ होता है कि उसका अभिमान छूट गया.
 उसके रोंगटे खड़े हो गये- ‘हृष्टरोमा धनंजयः.
 ’ उसने सिर झुका दिया, प्रणाम किया और ‘कृतांजलिः’- हाथ जोड़कर बोला कि हाँ महाराज, जो कहोगे वही करूँगा.
 अर्जुन ने कहा कि महाराज, मैं सब प्राणियों को आपके शरीर में देख रहा हूँ.
 देखो, असल में मैं चाहता हूँ कि हमलोग बारहवें-तेरहवें अध्याय में पहुँच जायें तो उनमें जो भक्ति और ज्ञान-संबंधी विवेचन है, उसमें अवगाहन किया जाये.
 इसलिए अर्जुन की स्तुति के इस प्रसंग को संक्षेप में ही समाप्त करूँगा.
 तो अर्जुन ने कहा कि महाराज, आपके शरीर मं तो तरह-तरह के भूत दीख रहे हैं.
 भूत माने जो कभी दीखें और कभी न दीखें और झुण्ड के झुण्ड दीखें- ‘भूतविशेषसंघान्’.
 ‘ब्रह्माणमीशं कमलसनस्थम्’- ब्रह्मा, शंकर और विष्णु भगवान् का भी दर्शन हो रहा है.
 ‘ ऋषींश्च सर्वानुरंगाश्च दिव्यारन् ’- सबब ऋषि, सब साँप, सब दिव्य, अनेक बाहूदरवक्त्रनेत्र, अनन्तरूप- जिनका न अन्त है, न मध्य है और न आदि है.
 हे विश्वरूप, ऐसा तुम्हारा दर्शन हो रहा है.
 हे किरीटी, गदी, चक्री, तेजोराशि, सर्वतो दीप्तिमन्त, मैं तुम्हें देखता हूँ तो देखा नहीं जाता है.
 मालूम पड़ता है कि अग्नि, सूर्य- सब दिव्य अप्रेमय होकर आप प्रकट हो रहे हैं.
 मैं जानता हूँ कि तुम ही परम अक्षर हो, तुम्हीं विश्व के मूल कारण हो, अव्यय हो, शाश्वत धर्म-गोप्ता हो; तुम सनातन पुरुण हो.
 न तुम्हारा आदि है, न मध्य है, न अन्त है.
 तुम्हारा वीर्य अनन्त है.
 हाथ भी अनेक हैं, अनन्तबाहु! ;   माने सब जगह, जहाँ चाहे तहाँ और जो चाहे सो, करने की शक्ति विद्यमान है, तुममें.
 ‘ बाहु ’ शब्द का अर्थ पाँच अंगुलियों वाला एक हात नहीं होता, बाहु माने कर्मशक्ति, क्रियाशक्ति.
 ‘कर बिनु करम करै विधि नाना.
 ’ सब जगह उसके हाथ हैं.
 शशि सूर्य उसके नेत्र हैं, अग्नि उसका मुख है, अपने तेज से विश्व को परिपक्व, तप्त कर रहा है.
 आकाश, स्वर्गलोक और पृथिवी के बीच में जो अंतरिक्ष है और दिशाएँ हैं, वे सब उससे व्याप्त हैं.
 आपके इस अद्भुत रूप को देखकर तीनों लोकव्यथित होते दीख रहे हैं.
 व्यथित नहीं हो रहे हैं, व्यथित हो रहे हैं- ऐसा अर्जुन को दीख रहा है.
 अरे, ये सब देवता आपके भीतर घुसे जा रहे हैं.
 ये तो हाथ जोड़कर आपकी स्तुति कर रहे हैं.
 महात्मा, महर्षि सिद्ध आपको स्वस्ति बोलते हैं और बड़ी-बड़ी स्तुतियाँ करते हैं.
 रुद्र , आदित्य, वसु, साध्य, विश्वदेव, अश्विनी कुमार, मरुद्गण और जो पितरों के भेद होते हैं- ये कुष्माण्डादि- यक्ष, गन्धर्व, राक्षस, असुर- सब आश्चर्यचकित होकर तुमको देख रहे हैं.
 देख नहीं रहे हैं, देखते हुए दीख रहे हैं.
 और ‘ अहं च प्रव्यथिताः ’- मैं भी प्रव्यथित हो गया हूँ.
 यह आकाश स्पर्शी आपका स्वरूप बड़े-बड़े दीप्त नेत्र!
 अरे, आपको देखकर मेरा तो धैर्य ही टूट गया.
 शक्ति ही मेरी खो गयी.
 आपके बड़े-बड़े मुख हैं और आपकी द्रष्ट्रां तो ऐसी लगती है, जैसे प्रलयानल हो.
 यहाँ पूर्व, पश्चिम, उत्तर, दक्षिण का कुछ पता नहीं चलता है.
 इसलिए अब तो जरा प्रसन्न हो जाइये, महाराज!
 यहाँ एक बात पर ध्यान दो!
 भगवान् ने आगे कहा है कि अर्जुन, तुमने मेरा जो विराट् रूप देखा, वह ‘यन्मे त्वदन्येन न दृष्टपूर्वम्’- तुम्हारे सिवाय और किसी ने इसका दर्शन नहीं किया.
 विराट् का दर्शन तो बहुतों को हुआ- उत्तंक को हुआ, धृतराष्ट्र को हुआ!
 कौसल्या मैय्या को हुआ- यशोदा को भी तो हुआ!
 लेकिन यशोदा को जरा छोटा-मोटा हुआ.
 भगवान् ने सोचा कि यह गाँव की गँवार ग्वालिन, डर जायेगी!
 इसलिए यशोदा मैय्या को थोड़ी देर के लिए विराट रूप का दर्शन ऐसे हुआ, जैसे सपना सा आ गया हो!
 उससे यशोदा मैय्या डरी नहीं, बल्कि उसे विस्मय हुआ कि मेरे लाला के मुँह में क्या गड़बड़झाला दीख रहा है!
 उसको देखकर अचरज हुआ-
 किन्तु यहाँ अर्जुन तो बिलकुल थर-थर काँप रहा है और ऐसा भयंकर विराट् रूप देख रहा है, जैसा और किसी ने नहीं देखा.
 ये जो धृतराष्ट्र के बेटे, भीष्म, द्रोण, कर्ण, आदि अन्य योद्धाओं के साथ भगवान् के मुँह में, दाढ़ों में जा रहे हैं- ऐसा किसी ने भी विराट् के दर्शन में नहीं देखा था.
 यह तो अर्जुन के लिए खास ही है.
 अर्जुन कहतेहैं कि जैसे नदी का वेग समुद्र की ओर दौड़ता है, वैसे ही ये राजा लोग तुम्हारे ‘अभिविज्वलन्ति वक्त्राणि’- यह वक्त्राणिका विशेषण है अभिविज्वलन्ति, यह शत्रयन्त प्रयोग है- जलते हुए मुँह में गिर रहे हैं. जैसे पतिंगे अग्नि में गिरते हैं वैसे ही ये गिर रहे हैं.
 ‘यथा प्रदीप्तं ज्वलनं पतंगा’- गिर रहे हैं और तुम चारों ओर जीभ लपलपा रहे हो; तुम्हारे मुख से ज्वाला निकल रही है और तुम्हारा तेज चारों ओर भरपूर हो रहा है.
 बताओ न, तुम कौन हो?
 अब मानों भगवान् ने कहा कि अच्छा अर्जुन, यह भी भूल गये कि मैं कौन हूँ?
 पहले तो कहा था कि यह विराट् स्वरूप दिखाओ, अब बोलते हो कि आप कौन हो?
 यह भी कहते हैं कि हे देववर, मेरे ऊपर प्रसन्न हो जाओ.
 मैं जानता हूँ कि आप क्या करना चाहते हैं?
 देखो, जैसा काम करना होता है, वैसा रूप भगवान् प्रकट कर देते हैं और वैसा नाम प्रकट कर देते हैं.
 किन्तु नाम या रूप की अभिव्यक्ति होने से भगवान् में कोई फर्क नहीं पड़ता है.
 भगवान् ने कहा- अर्जुन , मैं बताऊँ कि कौन हूँ?
 अरे, तुमने कई बार मुझे काला कहा है.
 वैसे तो रंग में अर्जुन भी काला था.
 द्रौपदी भी काली ही थी.
 भगवान् कहते हैं कि यह मत समझना कि चमड़ी के रंग से कोई सुंदर हो जाता है.
 तुम यह मत सोचो कि मैं गोरा हूँ तो बडा सुंदर हूँ.
 अरे अर्जुन!
 तुमने बड़े प्रेम से मुझे कई बार काला-काला कहकर पुकारा है.
 व्रज में भी तुम लोग मुझे काला कहकर पुकारा करते थे.
 इसलिए ‘कालोऽस्मि’- मैं सचमुच काला हूँ.
 इतने काले महाराज!
 काला पहाड़ बनकर क्यो आये?
 भगवान् बोले कि ‘लोकक्षय कृत्प्रवृद्धो’- मैं दुष्ट लोगों का क्षय करने के लिए बढ़ा हूँ और सबको अपने अंदर समेटना चाहता हूँ.
 अर्जुन तू समझता है कि तू युद्ध नहीं करेगा तो ये सब जिन्दा रहेंगे?
 बेवकूफ, तू युद्ध नहीं करेगा तब भी ये सब जिन्दा नहीं रहेंगे.
 ये जो इस ओर और उस ओर सन्नद्ध योद्धा लोग हैं, तुम्हारे नहीं पड़ने पर भी ये जिन्दा रहेंगे.
 अरे तेरे लड़े बिना भी इनमें से एक भी बचने वाला नहीं है.
 मैं एक-एक को चुनकर चबा जाऊँगा.
 देखता नहीं है मेरे लिए इन दाँतों को! ;   इनके बीच में कई अटके हुए हैं.
 अरे तू बहती गंगा में हाथ धो ले, यश प्राप्त कर ले.
 लोग कहेंगे कि अर्जुन ने शत्रुओं को जीता और राज्य प्राप्त किया.
 यहाँ तो तुम मुर्दे को मारकर बहादुर बनने वाले हो- ‘मयैवैते निहताः पूर्वमेव निमित्तमात्रं भव सव्यसाचिन्.
 ’ नहीं तो तुम क्या मारते!
 दाहिने ने हाथ से तो तुम्हें बाण चलाना नहीं आता, बायें हाथ से चलाते हो!
 तुम क्या मारोगे किसी को?
 देख, तू कहता है कि द्रोण को बाण से कैसे मारें?
 भीष्म को कैसे मारें?
 यहाँ तो द्रोण, भीष्म , जयद्रथ, कर्ण और दूसरे वीर ‘मया हतान्’- मेरे द्वारा पहले ही मार दिये गये हैं.
 ये तो काल के मारे हुए हैं, ‘त्वं जहि’- तुम मार डालो!
 अरे, ये तो अज्ञान के कार्यरूप मुर्दे हैं- इनको तो बोध महाराज ने पहले ही मारद दिया है.
 ये बने रहे हैं तो मुर्दे ही बन रहे हैं. इनसे बोध सम्राट को कोई जर नहीं है.
 इनसे तो बोध महाराज की कीर्ति ही होती है कि उसके द्वारा मिथ्यात्वेन निश्चित होने पर भी ये प्रतीत हो रहे थे.
 अरे, यह चूहे का मुर्दा है.
 जब चूहा जिन्दा था, तब तो बिल्ली को मार ही नहीं सकता था, अब8 यह मरा हुआ चूहा बिल्ली को क्या मारेगा?
 यहाँ तो प्रत्यक् चैतन्याभिन्न ब्रह्म के ज्ञान से संपूर्ण प्रपंच पहले से ही मरा हुआ है.
 इसलिए ‘युध्यस्व जेतासि रणे सपत्नान्’- युद्ध करके विजय प्राप्त करो! ;   लो, दिखा न!
 कि जीत तेरी होगी.
 अब तो अर्जुन थर-थर काँपने लगे.
 उनके किरीटकी, मुकुट की जो ऊपरवाली नोक है, वह भी काँपने लगी.
 उन्होंने हाथ जोड़ लिए और ‘नमस्कृवा’- फिर से नमस्कार किया और गद्गद वाणी से बड़े ही डरते हुए बोले-
 हे हृषीकेश , यदि आपका कीर्तन करने से जगत् आनन्दित होता है और आपमें अनुरक्त होता है, तो ऐसा होना बिलकुल युक्तियुक्त है; उचित है ; यहाँ युक्त अर्थ में ‘स्थाने’ शब्द का प्रयोग है- ‘स्थान उचितमेव तत्, साम्प्रतमेव तत्.
 ’ जो लोग आपका नाम लेकर खुश होते हैं और आपमें प्रेम करते हैं, वे बिलकुल ठीक करते हैं.
 राक्षस लोग जो आपसे डरडर कर भागते हैं, वह भी स्वाभाविक है और सिद्ध लोग जो आपको नमस्कार करते हैं- वह भी उचित ही है.
 महात्मन्- अब अर्जुन श्रीकृष्ण महात्मा कहकर संबोधित करते हैं.
 महात्मा का एक लक्षण यह भी है कि उसका पेट थोड़ा बड़ा होना चाहिए.
 ‘महान् आत्मा उदरं यस्य असौ महात्मा’ ‘महान् आत्मा उदरं यस्य असौ महात्मा’ ‘आत्मा आशयः.
 आत्मा उदरम्’- महाराज, आपका पेट बड़ा भारी है.
 आपके पेट में सारी दुनिया समायी हुई है.
 जब एक गर्भवती के पेट में एक बच्चा होने पर भी उसका पेट फूल जाता है, तब जो इतनी बड़ी दुनिया को अपने पेट में लेकर बैठा हो, उसका पेट भारी नहीं होगा तो किसका होगा?
 फिर भी तुम्हारा पेट तो त्रिबली युक्त ही है.
 इतनी बड़ी दुनिया तुम्हारे पेट में, और फिर भी तुम्हारे पेट की त्रिबली मिटी नहीं, तो कितना बड़ा तुम्हारा पेट होगा!
 ‘ नमेरन ’- अरे वे खुद ही क्यों न नमें?
 आप तो सबसे बड़े हैं.
 ब्रह्मा के आदि कर्ता हैं, अनन्त हैं, देवेश हैं, जगन्निवास हैं, अक्षर हैं, सत् भी आप ही हैं असत् भी आप ही हैं!
 क्योंकि असत् का सत् से भिन्न कोई स्वरूप नहीं होता, इसलिए सत्-असत् का प्रतियोगी नहीं होता.
 यह विचित्र बात है.
 घट घटाभाव का प्रतियोगी होता है न, परंतु सत् असत् का प्रतियोगी नहीं होता.
 यह विलक्षण है, क्योंकि जब असत् कोई पदार्थ होगा, तब न सत् उसका प्रतियोगी होगा!
 असत् तो सत् में अध्यस्त है, प्रतीयमान है, मिथ्या है.
 इसलिए सत् भी वही और असत्वेन प्रतीयमान भी वही और तत्परत्वे प्रतीयमान भी वही.
 हे आदिदेव, पुराणपुरुष, विश्व के परम निधान वेत्ता-वेद्य परम धाम, ‘त्वया ततं विश्वमनन्तरूप ’- तुम्हीं से तो भरपूर है यह विश्व.
 वायु, यम, अग्नि, वरुण, शशांक, प्रजापति, प्रपितामह- सब कुछ तुम्हीं हो.
 ‘नमो नमस्तेऽस्तु’- तुम्हें हजार बार नमस्कार, बार-बार नमस्कार, फिर-फिर नमस्कार!
 अब अर्जुन ऐसे घबराये , कि उनको चारो ओर वही-वही देखें.
 तो बोले के महाराज, नमस्कार किधरसे करूँ ?
 देखो, पीछे से नमस्कार करना शास्त्र में वर्जित है.
 कोई प्रणम्य आगे चल रहे हों और पीछे से आकर कोई उनके पाँव छू ले- तो वह वर्जित है.
 और असल में चलते समय सामने से भी नमस्कार वर्जित है ; चलते हुए को नमस्कार् नहीं करना चाहिए ; दातुन करते हुए को नमस्कार नहीं करना चाहिए, भोजन करते हुए को नमस्कार नहीं करना चाहिए और कोई लघुशंका के लिए बैठा हो तो उसको भी नमस्कार नहीं करना चाहिए ; कोई दूसरे ध्यान में लगा हो तो नमस्कार करके उसका ध्यान भंग नहीं करना चाहिए.
 जब वह आँख उठाकर देखे, तब उसे नमस्कार करना चाहिए.
 आजकल तो लोग उपनिषद् पढ़ लेते हैं, व्याकरणाचार्य-दर्शनाचार्य हो जाते हैं, पर मनुस्मृति नहीं पढ़ते हैं.
 आचारशास्त्र का ज्ञान उन्हें होता नहीं है.
 न्याय आदि के पढ़ने से अधिकार ज्ञान होता है.
 प्रमेयशास्त्र का ज्ञान हो जाता है, वैशेषिक आदि के पढ़ने से, परंतु आचारशास्त्र का ज्ञान तो होता ही नहीं है कि आचार क्या है! ;   कैसे नमस्कार करना चाहिए!
 दाहिने हाथ से बायाँ पाँव नहीं छूना चाहिए और बायें हाथ से दाहिना पाँव नहीं छूनाचाहिए.
 हाथ पट करके नमस्कार नहीं किया जाता, हाथ चित्त करके नमस्कार किया जाता है.
 नमस्कार आशीर्वाद लेने के लिए किया जाता है.
 काशी में अन्य शास्त्रों के बड़े-बड़े विद्वान थे, लेकिन धर्मव्यवस्था देनी हो तो बस, शून्य हो जाते थे.
 श्रीउड़ियाबाबाजी महाराज कहते थे कि इस युग में तपस्या का जैसा ह्रास हुआ है, वैसा ह्रास कभी किसी युग में नहीं था.
 कोई थोड़ी सी भी तकलीफ उठाकर धर्म का पालन नहीं करना चाहता है.
 तो अर्जुन कहते हैं कि ‘नमः पुरस्तादथ पृष्ठतस्ते’ महाराज, आपको आगे से नमस्कार, पीछे से नमस्कार और चारों ओर से नमस्कार!
 ‘सर्वत एव सर्व’ जब सब आप ही हो तो क्या करूँ मैं?
 ‘सर्वं समाप्नोषि ततोऽसि सर्व’ आप अनन्तवीर्य, अमित-विक्रम हैं ‘अभिन्न-निमित्तोपादानतया सर्वं समाप्नोषि, ततः सर्वोऽसि’ जब सर्व होने की प्रतिज्ञा की, तो अभिन्ननिमित्तोपादान कारण हुए बिना ‘समाप्नोषि’ का अरथ ही नहीं लगेगा.
 महाराज, मैंने आपको सखा मानकर बड़ी ढिठाई की बातें की और आपको हे कृष्ण, हे यादव, हे सखा!
 कहकर आपकी महिमा को समझा नहीं.
 प्रमाद से ऐसा किया?
 हाँ, कभी प्रमाद से किया और कभी प्रेम से भी किया- ‘मया प्रमादात्प्रणयेन वापि.
 ’ कभी-कभी तो मैंने आपसे बड़ी हँसी की.
 विहार में, शय्या में, आसन में, भोजन में, अकेले में अथवा लोगों के सामने भी!
 हे प्रभो!
 आप अप्रमेय हैं, आप पर तो कभी उन बातों का असर भी नहीं है, क्योंकि यदि आप अप्रेमय होते, दृश्य होते तो हमारी बातें जाकर आपको लग गयी होतीं.
 यद्यपि आपकी अप्रेमता के कारण हमारी बात आपकी कभी लगी नहीं, फिर भी उनके लिए मैं आपसे क्षमा माँगता हूँ.
 आप चराचर लोक के पिता हैं, सबके पूज्य हैं और गरीयान गुरु हैं.
 जब आपके बराबर ही कोई नहीं है तो कोई आपसे बड़ा तो होगा ही क्या!
 आपका प्रभाव अप्रितम है इसलिए मैं प्रणाम करके अपना शरीर सामने रखकर आपको प्रसन्न करता हूँ.
 जैसे बाप अपने बेटे का अपराध क्षमा कर देता है, मित्र मित्र का अपराध क्षमा कर देता है और ‘प्रिय प्रियायः’ प्यारा अपने प्यारे का अपराध क्षमा कर देता है, वैसे ही आप मेरा अपराध क्षमा करो ; देखो, यहाँ ‘प्रियाय’ कहने की क्या जरूरत है?
 अर्जुन कहते हैं कि मैंने जो कभी नहीं देखा था, उसको देखकर मैं खुश हुआ हूँ ; लेकिन भय से मन व्यथित भी हुआ है.
 इसलिए हे देव, हे देवेश, हे जगन्निवास, मुझे पहले वाला रूप ही दिखाओ.
 मैं तो आपका किरीट, गदी, चक्री रूप ही देखना चाहता हूँ ; ‘तेनैव रूपेण चतुर्भुजेन’ मुझको तोआपका वह चतुर्भुज रूप ही अच्छा लगता है.
 यह विश्वरूप सहस्रबाहुरूप मुझे अच्छा नहीं लगता.
 असल में ऐसा लगताहै कि पहले भगवान् मनुष्य रूप में ही सबके बीच रहते थे, कभी-कभी प्रसन्न होकर चतुर्भुज रूप दिखाया करते थे.
 भागवत में भिन्न-भिन्न स्थलों पर चतुर्भुज रूप का वर्णन आता है.
 जब भीमसेन और द्रौपदी आपस में लड़ने लगे तो भगवान् ने अपने दो हाथों से तो द्रौपदी को पकड़ लिया और दो हाथों से भीमसेन को पकड़ लिया.
 जब रुक्मिणीजी बेहोश हो गयीं तो भगवान् ने अपने दो हाथों से उनको गोद में उठा लिया, तीसरे हाथ से उनके बाल सँभाले और चौथे हाथ से आँसू पोंछे.
 पौण्ड्रक नाम के एक राजा ने कृष्ण के चतुर्भुज रूप की ही नकल की और अपना चतुर्भुज वेष बना लिया.
 वह काशी नरेश का मित्र था और इतना अधिक मित्र था कि काशी-नरेश उसकी ओर से लड़ा और मारा गया.
 फिर उसने काशी के पंडितों से अभिचार करवाया और मारण प्रयोग करवाया.
 उसकी ओर से कृत्या द्वारका गयी, उसको वहाँ चक्र ने मार डाला और काशी में फेंक दिया.
 ऐसा वर्णन आता है.
 अब भगवान् बोले कि अर्जुन , मैंने तो तुम पर बहुत खुल होकर, बहुत प्रसन्न होकर अपना यह रूप तुम्हें दिखाया है और ‘आत्मयोगात्’- हमारा जो सम्यक् अनन्त ब्रह्मस्वरूप आत्मा है, इसके संवित् का सार है यह विराट्.
 यहाँ देखो, श्रीकृष्ण में देहाभिमान नहीं है और कोई कर्म-निर्मित जड़ अंतःकरण रूप उपाधि भी नहीं है.
 इसलिए उनके संवित् के स्थान में व्यवधान उत्पन्न करने वाला, अन्तराय उत्पन्न करने वाला कोई नहीं है.
 वे जब चाहें अपने को संसार के रूप में प्रकट करके दिखा दें, जब चाहें व्यक्ति रूप में प्रकट करके दिखा दें और जब चाहें अदृष्ट हो जायें.
 क्योंकि उनका जो संवित् है, वह देवावरण से, अन्तःकरणावरण से, अनावरण से विनिर्मुक्त है.
 फिर अज्ञान अंतःकरण स्थूल देह के आवरण से विनिर्मुक्त निष्प्रतिपन्न निरवद्य चिन्मात्र ही उनका स्वरूप है ; इसलिए वे चाहें तो अपने को छिपा लें, चाहें तो व्यक्तिरूप में प्रकट कर दें और चाहें तो समष्टिरूप में प्रकट हो जायें.
 यह सब संवित् का ही प्रकाश है, आत्मदेव का ही विलास है.
 ‘विराट्’ में ‘राट्’ से पहले जो ‘वि’ है, वह ‘विवर्त’ वाला ही ‘वि’ है- ‘विपरीतं राजते इति विराट्.
 ’ एक है राट्, स्वयं प्रदीप्त प्रकाश और जब वह विविध रूपों में दिखाई पड़ने लगे तब विराट्.
 जैसे आग में उठे लपट और मालूम पड़े कि यह अप्सरा, यह अप्सरा, यह देवता, यह देवता, वैसे ही यह विराट् याज्ञिकों के सामने उनकी दी हुई आहुतियाँ बड़ी सुंदरियाँ बन-बनकर अप्सराओं का रूप धारण कर-करके आती हैं.
 तो भगवान् ने कहा कि अर्जुन , यह आत्मयोग से दिखाया हुआ, तेजोमय अनन्त आद्य विश्व तुम्हारे सिवाय किसी दूसरे ने नहीं देखा था.
 अब तो ‘स्वकं रूपं दर्शयामास भूयः ’- फिर चतुर्भुज हो गये और डरे हुए अर्जुन को थोड़ा समझाने-बुझाने लगे.
 उसके बाद ‘ सौम्यवपुर्महात्मा ’- सौम्यवपु हो गये ; क्योंकि चतुर्भुज में भी थोड़ी उग्रता है न, ऐश्वर्य है!
 उसकी दाड़ों में सब दिख रहे हैं और चतुर्भुजरूप उसकी अपेक्षा किंचित्सौम्य है.
 भगवान् ने अर्जुन ने कहाकि नहीं-नहीं भैय्या, तूने जो देखा सो देखा.
 अब तो जैसा तू है, वैसा ही मैं हूँ.
 अब अर्जुन होश में आ गया और बोला कि महाराज, आपका यह सौम्यरूप तो सचमुच यहाँ चंद्रवंश में ही पैदा हुआ है.
 ठीक है, ठीक है, मेरे भैया तो तुम्हीं हो.
 अब मेरा होश-हवाश ठीक हो गया है.
 और मैं स्वस्थ हो गया हूँ.
 भगवान् ने कहा कि देखो, तुमने जो रूप देखा है, इसको कोई मामूली मत समझना.
 बड़े-बड़े देवता लोग इस रूप के लिए व्याकुल रहते हैं.
 इसके बाद भगवान् ने एक और बात कह दी-
 अर्जुन, तुमने जो मेरा विराट् रूप देखा है, उसका दर्शन वेद, तपस्या, दान, इज्या- इनके द्वारा नहीं होता, क्योंकि वेद तो तत्-तत् देवता का ही निरूपण करते हैं, तपस्या अपनी-अपनी शुद्धि के लिए होती है, दान पुण्यार्जन के लिए होता है और इज्या अर्थात् यज्ञ तो ‘इन्द्राय स्वाहा’ होता है.
 इसलिए इनसे विराट् रूप का दर्शन नहीं होता है.
 भगवान् कहते हैं कि जब मनुष्य के हृदय में इस प्रकार की अनन्त भक्ति हो कि सब कुछ परमात्मा का ही है, तब मेरा ऐसा दर्शन उसे प्राप्त होता है.
 ‘ज्ञातुं द्रष्टुम्, तत्वेन प्रवेष्टुम्’- इसको समझना, देखना और इसमें प्रवेश कर जाना माने वही हो जाना, जानकारी प्राप्त कर लेना और फिर वही हो जाना- यह सब तब होता है, जब अनन्य भक्ति जीवन में हो.
 यहाँ भगवान् अर्जुन को पाण्डव कहकर संबोधित करते हैं.
 इसका अर्थ है कि तुम मेरे फुफेरे भाई हो.
 कुन्ती कृष्ण की बुआजी हैं और उनके पति हैं पाण्डु.
 हमारी बुआ के तुम पाँच बेटे हो और मैं तुम्हारे मामा का बेटा हूँ.
 इसलिए हम दोनों आपस में ममेरे-फुफेरे भाई हैं ; तुम हमें बड़े प्यारे हो.
 पाण्डु माने धवल, धवलान्तःकरण.
 बड़ा शुद्ध स्वरूप है तुम्हारा.
 पाण्डव सम्बोधन के साथ भगवान् ने पाँच सार-सार बातें इस श्लोक में अर्जुन को बतायी हैं.
 आपलोग इन पर ध्यान दें.
 पहली बात ‘यत्कर्मकृत’- आप कर्म किसका करते हैं?
 हमारे गाँव के पास एक बूढ़े सज्जन थे.
 उनके बेटे साहब इलाहाबाद में एल-एल.बी. में पढ़ते थे.
 हर पंद्रहवें दिन या एक महीने के बाद बूढ़े सज्जन चावल, दाल, आटा, घी की गठरी अपने कंधे पर रखकर अपने बेटे के पास पहुँचा आते थे.
 एक दिन जब पहुँचाने के लिए गये तो बेटे साहब के कई दोस्त वहाँ मौजूद थे और वे सब कुर्सियों पर बैठकर ब्रेड और चाय का नाश्ता-पानी कर रहे थे.
 जब वे सज्जन राशन की गठरी-मुठरी लिए वहाँ पहुँचे तो उनके बेटे के साथियों ने पूछा कि यह आदमी कौन है?
 अपने बाप की वेश-भूषा देखकर बेटे साहब शरमा गये.
 उन्होंने सोचा कि इन सबके बीच में हम अपने बाप का परिचय देंगे तो इनकी धोती, इनका चमारौधा जूता, इनके हाथ में डंडा और सिर पर गठरी देखकर हमारे साथी क्या कहेंगे!
 उनसे कह दिया कि यह मेरा नौकर है, जो गाँव से राशन लाया है.
 अब महाराज, बाप ने सुन लिया यह कथन, तो चला गया और भीतर जाकर गठरी-मुठरी रखकर, डंडा रखकर बाहर आया और बोला कि भाइयो, मैं नौकर तो हूँ, परंतु इनका नहीं, इनकी माँ का नौकर हूँ.
 तात्पर्य यह है कि, किसके लिए काम करते हो?
 ‘कस्मै देवाय हविषा विधेम’?
 उससे आपको संकोच लगता है?
 शर्म आती है?
 काम करना हो तो भगवान् का काम करो.
 नौकरी करनी है, चाकरी करनी है तो भगवान् की करो.
 भगवान् के लिए काम करो.
 भगवान् का काम समझकर करो.
 दुनियादारी का काम मत करो.
 ‘तत्कर्मकृत’- इसका यही अर्थ है कि कर्म करो, परंतु भगवान् के लिए करो.
 दूसरा सार वचन है ‘मत्परमः’.
 मत्परमः माने भरोसा किसका है?
 बोले कि काम करेंगे भगवान् और फल देगा दूसरा कोई?
 जैसे पुजारी पूजा तो करते हैं भगवान् की और उन्हें तनख्वाल देते हैं मंदिर के मालिक.
 बोले कि नहीं, मंदिर के मालिक का भरोसा मत करो.
 जिसकी पूजा करते हो, वही तुम्हें तनख्वाह देगा.
 दूसरे का भरोसा मत रखो.
 अरे, वह तनख्वाह दे, चाहे न दे, दो दिन तक भूखा ही रख लेगा तो क्या होगा?
 यह विश्वास रखो कि हमको भगवान् देते हैं, भगवान् खिलाते हैं.
 यह तो अविश्वासी लोग हैं, अश्रद्धालु लोग हैं जो दूसरों का भरोसारखते हैं.
 एक बार आपके जीवन में इस बात का विश्वास जम जाये कि भगवान् आपको अपने हाथ से खिलायेंगे तो वह विश्वास अवश्य सफल होगा.
 ’ भरोसा रखो तो पूरी तरह से भगवान् का ; एक पंडितजी महाराज थे ; वे एक हनुमानजी के मंदिर में जाकर कथा करते थे.
 वह मंदिर जंगल में स्थित था, जहाँ कोई आदमी आता-जाता नहीं था, तो हनुमानजी ने सोचा कि यह पंडित महीने भर से यहाँ आकर कथा सुनाता है.
 कोई सुनने वाला तो आता नहीं, इसको मिलेगा कुछ भी नहीं, सो इसको कुछ देना चाहिए.
 तभी एक वैश्य सज्जन वहाँ आ गये, दर्शन करने ; इधर हनुमानजी ने किसी दूसरे आदमी से कहा- ऐ हो!
 यह पंडितजी एक महीने से यहाँ कथा सुना रहे हैं, तो इनको कुछ देना चाहिए न!
 दूसरा बोला कि कितना देना चाहिए महाराज?
 हनुमानजी ने कहा कि कम से कम एक हजार रुपये तो इसको देने ही चाहिए ; उस समय पंडितजी वहाँ नहीं थे.
 उस बनिये ने वह वार्तालाप सुना और पंडितजी के पास जाकर बोला कि महाराज, कल आपकी कथा की पूर्णाहुति होने वाली है.
 कितनी दक्षिण चढ़ेगी?
 पंडित जी बोले कि बाबा, कोई सुनने ही नहीं आता, दक्षिण कहाँ से मिलेगी?
 कि जितनी दक्षिणा आये, उसमें से पाँच सौ रुपए तुम ले लेना और बाकी मुझे दे देना.
 पंडितजी ने कहा कि मुझे तो एक पैसा भी मिलने वाला नहीं था, यह पाँच सौ तो मिले!
 बनिये ने पाँच सौ रूपये दे दिये.
 अब महाराज दूसरे दिन कथा हुई लेकिन न कोई आया, न कुछ चढ़ावा चढ़ा.
 पंडितजी अपनी पोथी-पत्रा समेटकर जाने लगे.
 बनिये को आया गुस्सा; उसने कहा कि कल तुमने हजार रुपये दक्षिणा चढ़ाने की बात कही थी.
 पाँच सौ तो मैंने दे दिया, अब पाँच सौ और क्यों नहीं दिये?
 वह तो हमें मिलते!
 उसने गुस्से में आकर हनुमानजी को लात मारी, तो लात उसकी हनुमानजी से सट गयी.
 हनुमानजी बोले कि बेटा, पाँच सौ की व्यवस्था तो तुमने कर दी है, बाकी पाँच सौ की अब करो.
 पाँच सौ और तुम अब इनको दो, तब तो पाँव तुम्हारा छूटेगा, नहीं तो बँधे रहोगे.
 तो मतलब यह है कि तुम भगवान् की सेवा करोगे तो भगवान् तुम्हारे योग क्षेम की व्यवस्था करेंगे.
 तीसरी बात है ‘मद्भक्तः’- भक्ति भगवान् की करो.
 भक्ति माने प्रेम ; इसकी विशेष चर्चा अगले अध्याय में आयेगी.
 ये तीन बातें ऐसी हैं, जो करने की हैं : कर्म जितना भी करो, भगवान् के लिए करो; आश्रय भगवान् का रखो और प्रेम भगवान् से करो.
 जिससे, प्रेम, उसका आश्रय, और उसकी सेवा!
 प्रेम, आश्रय और सेवा तीनोंहों एक से.
 दो चीजें छोड़ने की हैं- ‘संगवर्जितः निर्वैरः.
 ’ दुनिया में किसी से आसक्ति मत करो और किसी से बैर मत करो.
 ये दोनों बातें छोड़ने की हैं, और तीन पकड़ने की हैं.
 भगवान् फिर बोले कि ‘यः स मामेति पाण्डव!’- ‘माम् एति ’- मुझे प्राप्त होताहै, मेरा पास आ जाता है और मुझे जान लेता है.
 ‘एति’ का अर्थ यह भी होता है कि मुझे जानता है, इसका अर्थ यह भी होता है कि वह संसार से मुक्त हो जाता है और इसका अर्थ यह भी होता है कि वह मुझको प्राप्त हो जाता है.
 ‘एति’ में जो ‘इन’ धातु है, वह गत्यर्थक है.
 तो भगवान् की इन पाँच बातों में से जो तीन को धारण करता है और दो को छोड़ देता है, वह भगवान् को प्राप्त होता है.
 इसलिए भाई मेरे, आसक्ति और वैर, राग और द्वेष दुनिया में किसी से मत करो और प्रेम भगवान् से, भरोसा भगवान् का और सेवा भगवान् की- इन तीनों बातों को भगवान् के साथ जोड़ लो!
 फिर भगवान् मिले-मिलाये ही हैं.
  ;  ; इस प्रकार यह ‘विश्वरूप दर्शनयोग’ नामक ग्यारहवाँ अध्याय पूरा हुआ.
 बारहवें अध्याय में जो मूल प्रश्न है, वह क्या है?
 इसमें जो भक्ति का वर्णन है, द्विभुज की भक्ति का वर्णन है या चतुर्भुज की भक्ति का वर्णन है या विराट् स्वरूप की भक्ति का वर्णन है?
 इस बात को लेकर बारहवें अध्याय के व्याख्याता आचार्यों में बड़ा मतभेद है.
 वृन्दावनी लोग तो कहते हैं कि ‘दृष्ट्वेदं मानुषं रूपं तव सौम्यं जनार्दन’ के अनुसार अर्जुन जिस रूप को देखकर प्रसन्न हुआ, उस द्विभुज श्रीकृष्ण की भक्ति का ही बारहवें अध्याय में वर्णन है.
 लेकिन ‘तेनैव रूपेण चतुर्भुजेन सहस्र बाहो भवविश्वमूर्ते’ के अनुसार अर्जुन को तो चतुर्भुज भी पसंद है.
 इसलिए श्रीरामानुज सम्प्रदाय के लोगों का कहना है कि बारहवें अध्याय में चतुर्भुज भगवान् की ही भक्ति का वर्णन है.
 गीता प्रेसवाले सेठ जयदयालजी गोयन्द का कहा करते थे कि द्विभुज होने पर भगवान् कभी-कभी मनुष्य मालूम पड़ने लगते हैं और चार भुजाएं होंगी तो देवता मालूम पड़ेंगे इसलिए चार भुजाएँ ठीक हैं.
 शंकर संप्रदाय में बारहवें अध्याय की भक्ति को विराट् रूप की भक्ति मानते हैं, क्योंकि उसमें सारे कर्म विराट् के लिए होंगे, आश्रय भी विराट् का रहेगा, प्रेम भी विराट् से होगा और राग-द्वेष का संपूर्ण परित्याग भी हो जायेगा.
 तो अब बारहवें अध्याय में जिस भक्ति का वर्णन है, वह विश्वरूप विराट् की भक्ति है कि चतुर्भुज की भक्ति है कि द्विभुज की भक्ति है- इसका निर्णय अर्जुन के प्रस्तुत प्रश्न के आधार पर ही किया जाना चाहिए-
 असल में यहाँ निर्णय-निराकार का तो कोई प्रसंग ही नहीं है.
 यहाँ जो अव्यक्त है, अक्षर है, उसकी उपासना का प्रसंग है.
 ज्ञान का तो प्रसंग ही नहीं है.
 प्रश्न यह है कि निर्गुण, निराकार, अव्यक्त, अक्षर की उपासना करने वाले योगवित्तम हैं कि सगुण, साकार, विराट्, चतुर्भुज या द्विभुज की उपासना करने वाले योगवित्तम हैं?
 यह प्रश्न नहीं है कि उपासना कौन श्रेष्ठ है और कौन कनिष्ठ है.
 प्रश्न यह भी नहीं हैकि ईश्वर का कौन सा रूप श्रेष्ठ है और कौन सा रूप कनिष्ठ है.
 प्रश्न तो यह है कि पेज नं. 460 कि उपासना तो दोनों करते हैं- एक निर्गुण निराकार की उपासना करता है और दूसरा सगुण साकार की उपासना करता है.
 सगुण साकार में जो विराट् की उपासना करता है, चतुर्भुज की उपासना करता है, द्विभुज की उपासना करात है- वह श्रेष्ठ है अथवा जो निराकार की उपासना करता है- वह योगवित्तम है?
 साधना के रहस्य को समझने वाला असलम कौन है, आप इस पर विचार कीजिए.
 भगवान् श्रीकृष्ण ने गीता के दूसरे अध्याय से लेकर दसवें अध्याय तक अर्जुन को जितना उपदेश दिया, उसमें अक्षर, निर्गुण, निराकार, सर्वव्यापी परब्रह्म परमात्मा की उपासना का ही वर्णन है.
 आठवें अध्याय में भगवान् कहते हैं कि ‘कवि पुराणमनु शासितारमणोरणीयांसमनुस्मरेद्यः .
 ’ दसवें अध्याय में भी उनका कहना है कि एक अंश में ही संपूर्ण जगत् को स्थित समझे- ‘ विष्टभ्याहमिदं कृत्स्नमेकांशेन स्थितो जगत् .
 ’ पर जब अर्जुन ने विश्वरूप के दर्शन का प्रश्न उठाया और भगवान् में उसको विश्वरूप का चतुर्भुज रूप का दर्शन कराया तो अंत में कह दिया कि-
 यहाँ भक्ति शब्द का अर्थ ऐसा लगा कि द्विभुज हो चाहे चतुर्भुज हो, विराट् हो; परंतु साकार भगवान् ही भक्ति का विषय है.
 अर्जुन ने प्रश्न का आशय यही है कि आपने जो जगह-जगह अक्षरोपासना, निर्गुणोपासना, निराकार उपासना की प्रशंसा की है- वह ठीक है या ग्यारहवें अध्याय में जो सगुण-साकार का निरूपण किया है- वह ठीक है?
 जैसे अर्जुन ने पहले प्रश्न कर दिया था कर्म-संन्यास और कर्मयोग- दोनों में कौन सा श्रेष्ठ है और भगवान् ने उत्तर दिया था कि ‘तयोऽस्तु कर्मसंन्यासात् कर्मयोगो विशिष्यते.
 ’ वैसे ही यहाँ भी भगवान् को कुछ न कुछ बोलना चाहिए; क्योंकि आदमी की नींव जब पक्की हो जाये, तभी वह ऊपर बढ़ सकता है.
 जहाँ नींव ही कमजोर है वहाँ मनुष्य कैसे ऊपर उठेगा?
 जिसकी शालग्राम- शिला में ईश्वर-बुद्धि नहीं होती, वह आकाश में ईश्वर-बुद्धि कैसे करेगा?
 आकाश तो उसकी कल्पना में आयेगा ही नहीं.
 आकाश तो नितान्त मनःकल्पित होगा, क्योंकि न पूर्व में अन्त, न पश्चिम में अन्त, न ऊपर अन्त और न नीचे अन्त!
 आकाश न कोई आकार है, न विकार है, न प्रकार है.
 वह उसकी समझ में ही नहीं आयेगा.
 इसलिए जो प्रत्यक्ष में भी परोक्ष की भावना नहीं कर सकेगा, वह परोक्ष में अपरोक्ष की भावना कैसे कर सकेगा?
 अब ग्यारहवें अध्याय के अंतिम श्लोक के बाद अर्जुन ने प्रश्न किया, उसे आप फिर सुन लीजिये.
 देखो, यहाँ अनन्य, अद्वितीय शब्दों का प्रयोग नहीं किया गया है.
 यहाँ कहा गया है कि ‘एवम्’ अर्थात् पूर्वोक्त रीति से सततयुक्त रहकर जो भक्त आपकी पर्युपासना करते हैं माने हर समय, हर जगह और भक्तिपूर्ण हृदय से आपकी उपासना करते हैं- वे श्रेष्ठ हैं या आप ‘ ये चाप्यक्षरमव्यक्तम् ’ जिस अक्षर अव्यक्त की बारम्बार प्रशंसा कर आये हो- उसकी उपासना करने वाले श्रेष्ठ हैं?
 ‘तेषां-उभयेषां मध्ये के योगवित्तमाः’- उन दोनों के बीच में श्रेष्ठ ज्ञाता कौन है?
 योविद् माने साधनविद्.
 इसकी तीन श्रेणियाँ हैं- साधनविद्, साधनवित्तर और साधनवित्तम्.
 उनमें श्रेष्ठ साधन-रहस्य का ज्ञाता कौन है?
 इस प्रश्न के उत्तर में भगवान् श्रीकृष्ण बोलते हैं.
 असल में अर्जुन का प्रश्न थोड़ा टेढ़ा है.
 एकबार सुप्रीम कोर्ट में प्रश्न उठा कि अमुक विषय पर विचार करने का अधिकार सुप्रीम कोर्ट को है कि नहीं है.
 इस पर यदि सुप्रीम कोर्ट यह फैसला दे दे कि इस पर विचार करने का हमें अधिकार ही नहीं है तो हमेशा के लिए न्यायपालिका का अधिकार सीमित हो जाता है र वह बँध जाती है.
 इसलिए उसे खुली छूट है कि वह चाहे जिस विषय पर विचार करे और अपना निर्णय दे.
 तो भगवान् से ही पूछ लिया जाये कि हे भगवान्, तुम्हारी भक्ति श्रेष्ठ है कि तुम्हारे निराकार स्वरूप की भक्ति श्रेष्ठ है?
 तो भगवान् क्या उत्तर देंगे!
 ‘ मय्यावेश्य मनो ये माम्’- भगवान् कहते हैं कि भाई, मेरी भक्ति संपूर्ण फलों की जननी है.
 मेरे भक्त वही हैं जो अपने मन को मुझमें आविष्ट कर देते हैं, जिनके मन में मेरा आवेश नहीं होता, बल्कि जिनका मन ही मुझमें आविष्ट हो जाता है.
 जैसे बाहर से भूत आकर मनुष्य के शरीर में घुस जाता है, वैसे मैं आकर बाहर से मनुष्य के शरीर में नहीं घुसता हूँ; मैं तो वहाँ पहले से ही मौजूद हूँ.
 ‘ नित्ययुक्ताः ’- माने हमेशा, लगातार मेरी उपासना करते रहते हैं.
 ऐसे भक्त की मनःस्थिति अपने आप श्रेष्ठ हो गयी और यह हो गया उसका मनः अभिनिवेश और नित्ययुक्त होने से हो गया लगातार काल में और विषय में हो गये भगवान्!
 अब उसमें विशेषता क्या है?
 कि ‘श्रद्धया परयोपेताः’- परा श्रद्धा है.
 बस, यही बारहवें अध्याय का उपक्रम है ; उपसंहार भी श्रद्धा ही है- ‘श्रद्दधाना मत्परमा भक्तास्तेऽतीव मे प्रियाः.
 इसलिए भक्ति में मूलवस्तु है श्रद्धा और श्रद्धा भी कैसी?
 परा.
 परा का अर्थ है अखण्ड अटूट श्रद्धा.
 मर जाये तो मर जाये, कट जाये तो कट जाये लेकिन जीवन में- से श्रद्धा निवृत्त न हो.
 श्रद्धा असल में भक्ति की रीढ़ है.
 यदि श्रद्धा न हो तो भक्ति बनती ही नही है.
 उपासना का अर्थ होता है परोक्ष में स्थित पदार्थ को प्रत्यक्ष के भाव से देखना, मूर्ति में, गुरु में, ध्यान में, शालग्राम में, नर्मदेश्वर में, तीर्थस्थान में, एकादशी आदि पुण्यकाल में, काल में, स्थान में, वस्त में, व्यक्ति में- आँख से देखने पर भगवान् जहाँ मालूम नहीं पड़ रहा है, वहाँ भाव से भगवान् देखने का नाम भक्ति होता है, उपासना होता है.
 अन्यथा बच्चा ईश्वर कैसे होगा?
 ईश्वर तो सबका बाप होना चाहिए, वह बेटा कैसे हो गया?
 वह दृश्य कैसे हो गया?
 इस तरह का जो ऊहापोह है- इसमें बात क्या है?
 कि यदि बाप की उँगली पकड़कर बेटा चले तो लोग कहते हैं कि बाप को पकड़कर बेटा चल रहा है.
 पकड़े हुए हैं उँगली और लोग कहते हैं कि बाप को पकड़कर चल रहा है.
 इसलिए ईश्वर के एक अंश में भी यदि किसी की ईश्वर-बुद्धि हो जाती है तो उससे वृत्ति ईश्वराकार हो जाती है.
 हमें वृत्ति ईश्वराकार बनानी है.
 भगवान् ने स्पष्ट कह दिया है कि भैया, इसके लिए एक तो चाहिए अखण्ड श्रद्धा, दूसरा चाहिए मन का भगवदाकार होना, तीसरी चाहिए नित्ययुक्तता और चौथी बात चाहिए भगवान् के पास बैठना.
 कर्मकण्डी लोग जो कर्मकाण्ड में पूजा-पाठ करते हैं, उसमें उनकी कितनी श्रद्धा है, कितना आवेश है, कितना नित्योग है!
 भगवदावेश, नित्ययोग, परा श्रद्धा- ये तीनों जब एक साथ मिलते हैं तब वे ‘युक्ततमा मताः’- केवल युक्त नहीं, युक्ततम हो जाते हैं.
 ‘ये त्वक्षरमनिर्देश्यमव्यक्तं पर्युपासते’- अब यदि पूछो कि अक्षर के उपासक क्या होंगे?
 तो बोले कि देखो, अक्षर की उपासना, क्षर की उपासना- ये सब बातें बिलकुल बेकार हैं, क्योंकि फल तो एक ही है, फल तो दो हैं ही नहीं!
 जो अक्षर की उपासना करते हैं- जैसे कोई अ, क, ख, राम, ऊँ, सोऽहं आदि आँख से देख ले और वैसा ही बना ले तथा कहेकि हम तो इसी की उपासना करते हैं.
 निगुरे लोग हैं ये महाराज!
 निगरों की एक निष्टा हो ही नहीं सकती.
 उनकी निष्ठा को तो दूसरा- तीसरा- चौथा व्यक्ति आकर बदल जायेगा!
 जिनकी निष्ठा गुरु में नहीं है, उनकी निष्ठा मंत्र में भी नहीं हो सकती और इष्ट में भी नहीं हो सकती.
 निष्ठा माने यह है कि भगवान् सब जगह है.
 जहाँ आप अचल होकर बैठ जाओगे, वहाँ भगवान् मिल जायेंगे.
 मंत्र में कोई बड़ा-छोटा नहीं होता, सब अक्षरात्मक ही होते हैं.
 गुरु में भी कोई बड़ा-छोटा नहीं होता और इष्टदेवता में भी कोई बड़ा-छोटा नहीं होता.
 तुम्हारी बुद्धि में ही जो बड़ा-छोटा बैठ गया है, वही भ्रम है.
 इसलिए गुरु में भगवद्बुद्धि करो, मंत्र में भगवद्बुद्धि करो और इष्ट में भगवद्बुद्धि करो.
 मंत्र अक्षरात्मक नहीं होते; मूर्ति जड़ नहीं होती और गुरु मनुष्य नहीं होता है.
 ये तो ईश्वर की अभिव्यक्ति हैं.
 ‘ये त्वक्षरमनिर्देश्यम् ’- देखो, अक्षर कह देने पर अनिर्देश्य कहने की क्या जरूरत थी?
 बोले, इसलिए कि कोई अक्षर मिथ्य निर्देश नहीं कर सकता.
 अक्षर कह दिया तो उसका तात्पर्य ‘ऊँ इत्येकाक्षरं ब्रह्मं’- से है ; ‘निर्देश्यम्’ उस अक्षर के द्वारार भी परमात्मा का निर्देश ठीक नहीं होता.
 क्यों नहीं होता?
 कि ‘अव्यक्तम्’- वह तो अव्यक्त है और लोग ‘पर्युपासते’- देश-परिच्छेद के बिना उपासना करते हैं.
 ‘सर्वत्रगम्’ माने सर्वव्यापी.
 ‘अचिन्त्यम्’ माने चिन्तन का विषय नहीं और ‘कूटस्थम्’ माने कितनी वर्षा हुई, कितनी गर्मी पड़ी और कितनी सर्दी पड़ी- इसका जिस पर कोई प्रभाव नहीं ; वह पहाड़ का जो शिखर है, चित्रकूट-त्रिकूट में जो ‘कूट’ है, वह बिलकुल बैठा हुआ है.
 उसे कोई गाली दे गया, कोई तारीफ कर गया, कोई धूल डाल गया; कोई फैक्टरी बन गयी या बिगड़ गयी, किन्तु वह कूटस्थ है.
 सुनार या लोहार के निहाय पर कितने गहने टूटे और कितने गढ़े गये- उसको कुछ पता नहीं, क्योंकि वह कूट है.
 कूट उसी को बोलते हैं, जो झूठ है.
 ‘कूटवत् स्थितं’- माने झूठ में जो सत्य है वह.
 कूट माने झूठ ही होता है.
 झूठे गवाह को संस्कृत में कूट-साक्षी बोलते हैं.
 ‘कूटस्थं’- माने कितने झूठे गवाह गवाही दे- देकर चले गये और न्यायाधीश सत्य को पकड़कर बैठा है.
 ‘ कूटस्थम् .
 बाहर साधन है इन्द्रियग्राम का संनियमन और बुद्धि में साधन है सर्वत्र समता.
 इन्द्रियग्राम का नियमन, बुद्धि में समता और सर्वभूतों मे जो एकहित है, निहित है, उस परमात्मा में रति- ‘सर्वभूतहिते रताः’.
 इसका अर्थ कुछ और नहीं है.
 क्योंकि यह निवृत्तिपरायण अक्षर अव्यक्त उपासना का प्रसंग है, इसमें ‘सर्वभूतहिते रताः’- का अर्थ इतना ही होता है कि सबमें परमात्मा है; अलग-अलग नाम है, अलग-अलग रूप हैं.
 अलग-अलग आकार हैं.
 ‘ते प्राप्नुवन्ति मामेव’- अरे महाराज, श्रीकृष्ण ने तो कमाल ही कर दिया.
 बस, ये कमाल और धमाल- दो ही तो काम करते हैं!
 व्रज में रहते हैं तो धमाल करते हैं, उधर से उधर!
 धमाल माने कुछ न कुछ खटपट.
 कमाल और धमाल दोनों काम करते हैं तो ये यहाँ क्या कमाल कर रहे हैं?
 कहते हैं कि कोई अव्यक्त अक्षर सर्वत्रण अचिन्त्य अनिर्देश्य की उपासना करेगा तो करके उसको मिलेगा क्या?
 ‘ते प्राप्नुवन्ति मामेव’ अरे वे करेंगे ब्रह्म की उपासना और उनको मिलूँगा मैं.
 क्यों महाराज?
 इसलिए कि अक्षर मैं ही हूँ.
 इस चक्कर में मत पड़ना कि वह किसी दूसरे का नाम है.
 मेरा नाम ही अक्षर ब्रह्म है.
 अच्छा महाराज, तब फिर आपकी ही भक्ति करनी चाहिए?
 इसका भी उत्तर ‘हाँ’ में देते हुए उन्होंने चौदहवें अध्याय में कह दिया-
 अर्थात् मेरी करोगे उपासना और मिलेगा ब्रह्म .
 वे यहाँ तक कह रहे हैं कि उपासना करोगे ब्रह्म की और मिलूँगा मैं.
 इसका मतलब यह है कि ‘मैं’ नाम की कोई ऐसी खास चीज है कृष्ण की, जो ब्रह्मोपासना का भी फल है.
 और श्रीकृष्णोपासना का भी फल है.
 देखो, जिनका चित्त अव्यक्त में आसक्त है, उनकी स्थिति क्या है?
 अरे आसक्ति साकार की ही नहीं होती, निराकारी की भी होती है.
 यह क्या आश्चर्य है?
 अरे, आप किसी आर्यसमाजी से साकार की उपासना करवा लो तो हम आपको इनाम देंगे, क्योंकि उनका चित्त अव्यक्तासक्त हो गया है.
 उनको तो साकार का ध्यान करने में क्लेश होता है कि हाय, हाय!
 हम तो ऐसा च्युत हो गये ; पर यहाँ तो निर्गुण-निराकार ब्रह्म का ध्यान है.
 इसकी तुलना मत करना.
 क्यों?
 कि ‘अव्यक्तासक्तचेतसाम्’- उनके चेतस् में अव्यक्त की आसक्ति है.
 निर्गुण ब्रह्मज्ञान में ब्रह्म के प्रति आसक्ति नहीं होती है, साक्षात् अपरोक्ष होता है.
 आसक्ति उससे होती है जिससे बिछुड़ने का डर होता है.
 यह तो न कहीं जाने वाला है, न आने वाला है र न कहीं इसका प्रकाश अलुप्त है.
 एक बार कहीं आर्यसमाजियों और सनातनधर्मियों में लड़ाई हो गयी और उनके दो मंच बन गये.
 जब उनकी ओर से शास्त्रार्थ के लिए विद्वानों के पास बुलावागया, तब किसी विद्वान् ने कहा कि हम हजार रुपये से कम नहीं लेंगे.
 पंडित लोग घंटे-घंटे भर का शास्त्रार्थ करने के लिए हजार-हजार, दो-दो हजार, रुपये तय करते हैं.
 अब दोनों ओर के मंच पर बन गये.
 आर्यसमाजी पंडित तो आ गये और सनातन धर्मी पंडित नहीं आये.
 वहाँ एक मंदिर का पुजारी था, उसने कहा कि मैं साकार सिद्ध करूँगा.
 ये भगवान् हमारे साथ हैं, डरते क्यों हो?
 जब भगवान् हमारे साथ हैं तो प्रतिपक्षी पंडित क्या करेंगे?
 वह पुजारी भगवान् की मूर्ति को कपड़े में लपेटकर, पोथी-पन्ने की तरह बगल में रखकर मंच पर आ गया और बोला कि करो शास्त्रार्थ!
 आर्यसमाजियों ने कहा कि पहले तुम प्रश्न करो.
 पुजारी ने कहा कि नहं, पहले तुम प्रश्न करो. असल में आर्यसमाजियों का यह ख्याल था कि यह पुजारी मूर्ख है, क्या प्रश्न करेगा!
 लेकिन पुजारी ने कहा कि देखो, मैं अपने साकार भगवान् को साथ लेकर आया हूँ.
 तुम भी अपने निराकार भगवान् को साथ लेकर आये हो कि नहीं?
 बताओ ; आर्यसमाजी बोले कि हमारा निराकार भगवान् तो सदा ही हमारे साथ रहता है, उसे लेकर क्या आयेगें?
 पुजारी बोला कि अच्छा, ठीक है, तुम अपने निराकार भगवान् को हाथ में उठाकर उनसे मुझे मारो.
 पुजारी ने कहा कि देखो, मैं अपने साकार भगवान् नर्मदेश्वर भगवान् को साथ लेकर आया हूँ.
 इनका वजन पाँच-आठ सेर का तो है ही.
 मैं अपने इन साकार भगवान् से तुमलोगों को मारता हूँ.
 आज सिद्ध हो जायेगा कि तुम्हारा निराकार भगवान् बलवान् है कि हमारा साकार भगवान् बलवान् है.
 तो भाई, अव्यक्त में भी आसक्ति ही होती है.
 परमात्मा व्यक्त-अव्यक्त दोनों से विलक्षण है.
 अव्यक्त कारणावस्था है और व्यक्त कार्यावस्था है.
 ये दोनों उपाधि की अपेक्षा से हैं; निरुपाधि में न व्यक्तता है और न अव्यक्तता है.
 असली परमात्मा तो अव्यक्त से भी परे है-
 जो अपने को देह मानकर बैठते हैं, देहाभिमानी हैं, उनके लिए अव्यक्त के मार्ग में चलना बड़ा कठिन है और अव्यक्त फल प्राप्त करना बड़ा कठिन है.
 इसलिए देहाभिमान के साथ अव्यक्तासक्ति नहीं जुड़ती है.
 असल में देह तो देह से ही आसक्त होगी.
 जब हम शरीरधारी हैं तो हमारी आँखें कहेंगी कि हम भगवान् को देखें, हमारे कान कहेंगे कि उनको सुनें, त्वचा कहेगी कि उनको छूयें, जीभ कहेगी कि उनको पीयें, नाक कहेंगी कि उनको सूँघें और हृदय से कहेगा कि आओ, उनके हृदय से लग जायें.
 जब तक अपनी आत्मा में साकार बुद्धि है, तब तक ईश्वर में निराकार बुद्धि कल्पना मात्र है.
 जब हम स्वयं आत्मानात्मविवेक करके अपने को पंचकोशातीत रूप से निराकार जान लेंगे, तब पञ्चभूतातीत रूप से परमात्मा को निराकार जान सकेंगे.
 वहाँ कोश की और भूत की उपाधि छोड़ देने पर निराकार-निराकार एक हो जायेंगे; नहीं तो यह अध्यस्तासक्ति देहधारी के लिए बड़ी दुःखदायी हो जायेगी.
 इसीलिए भगवान् ने कहा कि ‘अव्यक्ता हि गतिर्दुःखं देहवद्भिरवाप्यते.
 अब सगुण साकार को देखें.
 देखो, हमलोग शांकर संप्रदाय के कुछ ज्यादा नजदीक हैं और हमारे अंतःकरण में शांकर संप्रदाय का संस्कार है.
 इसलिए जब कोई ऐसी बात सामने आती है कि यहाँ साकार क्या है, द्विभुज क्या है, चतुर्भुज क्या है और विराट् क्या है, तब हम उसी दृष्टि से विचार करते हैं.
 इसमें विरोध की कोई बात नहीं है.
 विराट् में भगवद्भाव माने सर्वत्र भगवद्भाव और राग-द्वेष का अत्यन्त निवारण.
 यह देखो श्याम, ये देखो श्याम, श्याम ही श्याम!
 एक ओर यह वृन्दावनी संगीत है और दूसरी ओर इसमें सर्वत्र भगवद्भाव है.
 कितना समन्वय है!
 अब भगवान् के अक्षर अव्यक्त उपासना की अपेक्षा सगुण-साकार विश्वरूप की उपासना में जो सुगमता है, उसको बताते हैं.
 शुद्धान्तःकरण होने के लिए इस उपासना से बढ़कर और कोई साधन नहीं है.
 चाहे कृष्णाकार वृत्ति हो, चाहे नारायणाकार वृत्ति हो चाहे विराट् आकार वृत्ति हो- वृत्ति में से अहं मम निकल जाये.
 अहं मम- यही वृत्ति की अशुद्धियाँ हैं.
 घटाकार वृत्ति अशुद्ध नहीं है, पटाकार वृत्ति अशुद्ध नहीं है.
 यं घटो मम, पटो मम- यह घट मेरा है, यह पट मेरा है- इनमें जो मेरापन है, वह अशुद्ध है.
 ‘अयं घट इति स्फुरत्येव’ यह घड़ा है- ऐसा तो स्पुरण होताहै, पर यह घड़ा मेरा है- यह अशुद्धि है.
 ‘अयं देवः, अयं मनुष्यः, अयं ब्राह्मणः स्फुरतु नामं’- यह देवता है, यह मनुष्य है, यह ब्राह्मण है- यह तो स्फुरित होता है परंतु ‘अहं ब्राह्मणः, अहं हस्तापादिमान्’ मैं हाथ- पैरवाला ब्राह्मण हूँ यह जहाँ स्फुरित हुआ वहाँ अंतःकरण अशुद्ध हुआ, क्योंकि एक दृश्य पदार्थ को आपने अपने साथ जोड़ लिया.
 देखो, भक्त लोग क्या करते हैं?
 पहले बोलते हैं ‘नमः’ इसका तात्पर्य है कि ‘इदं मम न भवति, न मम इति नमः’ यह मेरा नहीं है.
 ’ यह अग्नि के लिए हैं, मेरे लिए नहीं है, मेरा नहीं है.
 इसलिए ‘अहं घटवान् न भवामि.
 यः खलु विश्वान् स एव भगवान्, यः खलु प्रकृतिमान स एव भगवान्’ मैं घटवाला नहीं हूँ.
 जिसकी यह सारी दुनिया है और जो प्रकृतिवाला है, वही घटवाला है.
 इसमें ‘मैं’, ‘मेरा’ जोड़ना अंतःकरण की अशुद्धि है.
 भक्त लोग अव्यक्त अक्षर की उपासना नहीं करते, उसको नहीं जानते, परंतु ‘सर्वाणि कर्माणि मयि सन्यस्य मत्पराः’ इनको जानते हैं.
 भक्ति धर्म की यही एक विशेषता है.
 यह स्मार्त धर्म पर कटाक्ष है, श्रौत धर्म पर भी कटाक्ष है; क्योंकि वहाँ यज्ञ विशेष के द्वारा ही, कर्म विशेष के द्वारा ही- आराधना होती है; ऐसी भूमि हो जहाँ कृष्णसार मृग विचरें, ऐसा बसन्तादि काल हो और ऐसे ब्राह्मण- क्षत्रियादि अधिकारी हों, ये-ये यज्ञ-पदार्थ हों, इन-इन मंत्रों का उच्चारण हो र इस विधि से हविष्य- दान हो तब यज्ञ कर्म संपन्न होता है; किन्तु भक्ति में कर्म विशेष की जरूरत नहीं है.
 आज कोई भी कार्य करो, परंतु उसका भगवान् में संन्यास कर दो.
 ‘नाहं न मे, अस्य कर्मणः कर्ता अहं न भवामि, इदं कर्म मम न भवति’ यह कार्य मेरा नहीं है, इस कर्म का कर्ता मैं नहीं हूँ.
 ‘भगवान् एव कर्ता कारयिता’ भगवान् ही करने वाले और भगवान् ही कराने वाले हैं.
 ‘इदं भगवतः कर्म’ यह कर्म मेरा नहीं है, भगवान् का है.
 भागवत धर्म की यही विशेषता है कि-
 शरीर-मन-वाणी से जो कुछ भी हो रहा है, वह सब नारायण का है.
 यह पद्य भागवत का ही है जो मेरे बचपन में ही मेरे पितामह ने मुझे सिखाया था.
 यह वचन न श्रौत है, न स्मार्त है-
 यह तो विशिष्ट भागवत- धर्म है.
 भागवत में ‘करोति’ पाठ है, लेकिन मुझे बचपन में मेरे पितामह ने ‘करोमि’ सिखाया था.
 भगवान् श्रीधर स्वामी ने ‘कायेन वाचा’ के व्याख्यान में लिख है कि भगवदर्पित सर्व कर्म ही धर्म है.
 बस, उसमें अहं और ममका पक्ष नहीं लगाना चाहिए.
 मैं कर्ता हूँ और यह कर्म मेरा है और इसका फल मुझे मिले- ऐसा मत कहो; बोलो- बाबा, जिसका कर्म है, वही इसका फल ले.
 इसी तरह अद्वैत सिद्धि के लेखक मधुसूदन सरस्वती कहते हैं कि आप अद्वैतसिद्धि बनने वाले की निन्दा करो, चाहे तारीफ करो, ‘मयि नास्त्येव कर्तृत्वम् अखण्डानुभावात्मनि’ मैं अद्वैतसिद्धि का कर्ता नहीं हूँ, मैं तो अखण्डानन्द हूँ.
 जिसने बनाया है, उसकी निन्दा स्तुति करो.
 मैं तो अखण्ड अनुभव स्वरूप परब्रह्म परमात्मा हूँ.
 वैष्णव लोग बोलते हैं कि ‘यत्कृतं यत्करिष्यामि तत् सर्वं न मया कृतम्’ मैंने कुछ नहीं किया है महाराज!
 ‘त्वया कृतं त्व फलभुक्’ यह सब कुछ आपने किया है अतः इसका फल भी आप ही भोगिये.
 यह है वैष्णव धर्म, भागवत धर्म.
 आजकल कार्ष्णी धर्म, सीतारामी धर्म अलग-अलग हो गये हैं, तो वैष्णव धर्म कह देने पर सबका समावेश नहीं होता.
 सीतारामी कहेंगे कि हम विष्णु के उपासक नहीं हैं; हमारे सीताराम तो विष्णु से भी परे हैं, हमारे राधाकृष्ण तो विष्णु परे हैं!
 भगवान् ब्रह्म विष्णु महेश सबसे परे हैं, अतः इसका नाम भागवत धर्म है.
 ‘संन्यस्य मत्पराः ’ भगवान् के परायण हो जाओ.
 मारो तो मर जायेंगे, जिलाओ तो जीयेंगे, खिलाओ तो खायेंगे और भूखे रखोगे तो भूखे मरेंगे.
 अनन्यनैव योगेन ’ बस कहीं दूसरे का योग नहीं है ; जहाँ देखो वहाँ भगवान्! ;   माने हर हालत में भगवान् का ध्यान बना रह सकता है.
 ‘मां ध्यायन्त उपासते’ बस कहीं दूसरे का योग नहीं है.
 जहाँ देखो वहाँ भगवान्!
 माने हर हालत में भगवान् का ध्यान बना रह सकता है.
 ‘मां ध्यायन्त उपासते’ अब भगतजी तो लग गये भगवान् के ध्यान में!
 श्रौतधर्म हिंसा बहुल है, और भागवत धर्म में न हिंसा बाहुल्य है, न आचार-बाहुल्य है.
 इसमें दोनों की अपेक्षा स्वरूपतः वैलक्षण्य है.
 ‘तेषामहं समुद्धर्ता ’ अब देखो, इस भागवत धर्म में विशेषता क्या है?
 यह विशेषता है कि औरों को तो खुद तैरकर पार होना पड़ता है, किन्तु भगवान् का भक्त भगवान् के ध्यान में मग्न हो जाता है और भगवान् उसका उद्धार करते हैं.
 हमारे बचपन में लोग जब नाव से नदी पार करके कहीं जाते थे.
 तो नाव की उतराई के रूप में दो पैसे देते थे नाववाले को.
 पर हमारे बाबा ने हमें यही सिखाया था कि दो पैसे नहीं, जो आने देना चाहिए, इसलिए हम दो आने देते थे.
 इसका फल यह होता था कि नाववाला हमें देखते ही नाव पर से उतर आता और हमारे पास आकर हमें गोद में उठा लेता और छाती से लगाकर, नाव में लाकर बैठा देता, ताकि हमें जूता न निकालना पड़े, कीचड़ में न जाना पड़े, पानी में न जाना पड़े.
 इसी तरह भगवान् बोलते हैं कि ‘तेषामहं समुद्धर्ता’- भक्तराज, इस संसार-सागर में जो सारे जीव ऊब-चूब कर रहे हैं, डूब उतरा रहे हैं, उन्मज्जन-निमज्जन कर रहे हैं, इनको खुद अपनने बल से तैरने यानिकलने की जरूरत नहीं होती; मैं ही इन्हें अपनी गोद में उठाकर पार करवा देता हूँ.
 इसलिए मेरे प्यारे भक्तराज, तुम नाव पर बैठो.
 मैं उठाकर तुम्हें बिठा लेता हूँ.
 जब भक्त कहता है कि महाराज, हम भी जरा डाँड़ में हाथ लगावैं, तो मैं करता हूँ कि तुम बैठो और मेरी ओर देखो.
 मैं तुम्हें देखूँ; तुम मुझे देखो और नाव को चलने दो.
 यह डूब नहीं सकती क्योंकि मैं इस पर बैठा हूँ.
 आओ; हम परस्पर एक दूसरे के सौंदर्यामृत का पान करें.
 तुम मेरे प्यारे भक्त, हम तुम्हारे प्यारे भगवान्!
 ‘भवामि नचिरात्पार्थ ’- भक्त भगवान् से पूछता है कि पार होने में देर लगेगी?
 भगवान् कहते हैं- बिल्कुल नहीं.
 क्योंकि भक्त को तो समय का पता नहीं लगता.
 ‘ मय्यावेशितचेतसाम् ’- उसने तो अपने चित्त को मुझमें आवेशित कर दिया है.
 इसी से भक्त मरता नहीं.
 जब उसके पास मौत आती है और उसके सूक्ष्म शरीर को स्थूल शरीर से अलग करने के लिए ढूँढ़ती है, तब भक्त का सूक्ष्म शरीर उसके स्थूल शरीर में उसे मिलता ही नहीं.
 इसलिए कि वह तो वहाँ रहता ही नहीं, वह तो भगवान् में रहता है.
 मौत देखती है कि इसके हृदय में तो चतुर्भुज हैं, इसके हृदय में तो द्विभुज हैं, इसके हृदय में तो विश्वरूप, विराट् भगवान् बैठे हुए हैं!
 ये कैसे मरेंगे बाबा!
 मृत्यु बारम्बार आकर लौट जाती है.
 संसार- सागर में उनका डूबना तो संभव नहीं है.
 मौत उनको छू नहीं सकती.
 देखो, भगवान् ने जो बातें कहीं- सर्वकर्म-समर्पण और अनन्यभाव- ये जरा कठिन लगती हैं.
 इसलिए भगवान् ने कहा कि अब मैं तुम्हें सीधी-सीधी बात बताता हूँ.
 इस पर विचार तो बहुत हैं, लेकिन हमें अपनी रफ्तार पकड़नी है!
 भगवान् ने कहा कि अपने मन को तुम मुझमें रख दो- ‘ आधत्स्व .
 ’ यदि अपने मन को घर में रखोगे तो मन ही तुम्हें कुलबुला कर और कहीं ले जायेगा अथवा मन को दूसरा कोई उठा ले जायेगा महाराज!
 मन के लुटेरे भी तो बहुत होते हैं न!
 लूट ले जातेहैं मन को.
 अथवा मन ही कहीं चंचलता कर बैठता है.
 बच्चा ही तो है मन- उसके घर में- से निकल जाने का भी डर है और अपहरण का भी डर है.
 मेरा एक प्रेमी भक्त है बम्बई में.
 उसका पाँच बरस का बालक घर के भीतर कम्पाउंड में ही खेल रहा था.
 चोर आया.
 उसने बच्चे को छूरा दिखाया और उसे उठाकर बोरे में बंद किया ; बोरे को पीठ पर रखकर चल पड़ा.
 उसका पिता विहारी जी का भक्त है, सो भगवान् ने उसको कैसे रक्षा की?
 हुआ यह कि जब चोर ने छूरा दिखाया तो बच्चा सहमकर बिलकुल गुमसुम हो गया.
 चोर ने बच्चे को डराकर बोरे में बंद किया और छूरे को उसी बोरे में डाल दिया.
 लड़का पाँच मिनट के बाद जब कुछ सावधान हुआ, तो उससे छूरा उठाकर बोरे के भीतर से ही ऐसा जोर से मारा कि बोरा फट गया और वह सड़क पर गिर पड़ा.
 लोग उसे देखकर दौड़े कि बोरे में बच्चा, बोरे में बच्चा!
 चोर-चोर-चोर चिल्लाये.
 अब चोर तो भाग गया और लड़का बच गया.
 अभी वह लड़का जिन्दा है.
 लड़के के माँ-बाप, दादा-दादी सब जिन्दा हैं.
 तो भाई, मन को अपने पास रखोगे तो उसे कभी कोई चुरा ले जायेगा अथवा कभी कोई लड़का आवारा हो गया तो खुद भी भाग जायेगा.
 इसलिए इसको अपने घर में मत रखो.
 फिर कहाँ रखें महराज? ;   कि ‘मय्येव मन आधत्स्व’- मेरे सुपुर्द कर दो, मुझमें रख दो.
 और ‘मयि बुद्धिं निवेशय’- अपनी बुद्धि को भी मुझमें निविष्ट कर दो.
 निविष्ट कर दो माने सुला दो.
 निवेशय का अर्थ है सुलाना ; सुला दो बुद्धि को भगवान् की गोद में ; ‘जिस सर का है यह बाल उसी सर में जोड़ दो.
 ’ ज्यादा सोच-विचार करने की कोई जरूरत नहीं है.
 जब तक भ्रम की निवृत्ति नहीं होती, तब तक विचार की जरूरत है और जब अज्ञानावरण का क्षय हो गया, तब विचार की कोई जरूरत नहीं है.
 ऐसी स्थिति में तो विचार भी एक विक्षेप ही है.
 विचार समाधि नहीं, विक्षेप है.
 भ्रान्ति के निवारण के लिए ही विचार को अपनाया जाता है ; फिर जब भ्रान्ति का निवारण हो गया, तब विचार की भी क्या जरूरत है?
 सुला दो बुद्धि को भगवान् में.
 अब एक बात पर आप ध्यान दें कि ‘मयि एव’ ‘मयि एव’- जो भगवान् बोलते हैं तो कहाँ से बोलते हैं?
 भगवान् यदि बुद्धि के बाहर कहीं खड़े होकर माँग रहे हैं कि मुझे बुद्धि को दे दो तब तो ‘मय्येव’ बनेगा ही नहीं.
 हम जाग्रत में बुद्धि देंगे भगवान् को और वह सोते समय हमारे पास आ जायेगी, क्योंकि महाराज, बुद्धि ऐसी पतिव्रता है कि यह दिन भर कहीं घूम ले, लेकिन न रात को अपने पति के गोद में ही सोती है.
 बुद्धि का यह नियम है ; इसलिए यदि पत्यन्तर्यामी के रूप में परमेश्वर नहीं रहेंगे तो बुद्धि का निरन्तर निवेश बनेगा ही नहीं.
 यदि भगवान् जीव में ‘आत्मनि तिष्ठन् आत्मानं गमयति, विज्ञाने तिष्ठन् विज्ञानं गमयति ; ’ इस प्रकार अंतःकरणान्तर्यामित्वेन ही भीतर नहीं रहेंगे तो मन-बुद्धि का निरन्तर सन्निवेश भगवान् में बनेगा ही नहीं.
 इसलिए सुषुप्ति के समय भी मन उन्हीं में सोये, सुषुप्ति के समय भी बुद्धि उन्हीं में निविष्ट हो- यह बात तब होगी जब भगवान् हमारे हृदय में हृदयान्तर्यामी रूप में रहेंगे.
 अब भगवान् यदि बाहर रहेंगे, तब क्या होगा?
 जब हम बच्चे थे तब हमारे बाबा हमको अपनी गोद में सुलाते थे.
 जब मैं सो जाता था तो बाबा का हाथ ढीला पड़ जाता और मैं धरती पर गिर जाता था.
 इसलिए तुम अगर भगवान् को अपनी गोद में लेकर सोओगे, तब जब तुम्हें नींद आ जायेगी तब छूट जाओगे. लेकिन यदि तुम भगवान् की गोद में सोएगे तो उनको तो नींद आती नहीं, अतः हमेशा ही बने रहोगे उनकी गोद में.
 ‘अत ऊर्ध्वं न संशयः ’- ‘अत ऊर्ध्वम्’ माने मरणान्तरम् नहीं, ‘मनोबुद्धि-समर्पणान्तरम्.
 ’ मन और बुद्धि का समर्पण करते ही- ‘अत ऊर्ध्वम्’ माने ‘मय्येव निवसिष्यसि’- मुझ में ही निवास करोगे.
 ‘न संशयः- अत्र संशयो नास्ति’- इसमें संदेह नहीं है ; यहाँ उभयकोट्यवगाहिनी वृत्ति नहीं है कि शायद निवास करे और शायद न करे ; क्योंकि भगवान् ने ‘एव’ और जोड़ दिया और कहा कि ‘निवसिष्यसि मय्येव .
 अब मानो अर्जुन ने कहा कि महाराज, आप मन-बुद्धि माँगते हो, ये कैसे दिये जा सकते हैं?
 विश्वामित्र ने दशरथजी से कहा कि हमें राम-लक्ष्मण दे दो तो बेचारे दशरथजी बड़े घबड़ाये, बोले कि ‘राम देत नहि बनइ गोसाईं’.
 इनको देते तो नहीं बनता है.
 इसी तरह हम भी मन-बुद्धि आपको कैसे दे दें?
 यह क्या हमारे काबू में हैं?
 जिस जमीन पर हमारा कब्जा हो या हमारे हाथ में रुपये हों तो हम आपको दे सकते हैं, पर मन-बुद्धि तो ऐसी चीजें हैं, जिन पर हमारा कब्जा ही नहीं है.
 वह हम आपको कैसे दें?
 अब यहाँ जो बातें आ गयीं; पहली बात यह है कि मन-बुद्धि को भगवान् में अर्पित कर दो और अर्पण के समकाल ही भगवान् में निवास करो.
 भगवान् कहते हैं कि ‘अथ चित्तं (मनश्च बुद्धिं च) समाधातुं न शक्नोषि’- यदि तुम मन और बुद्धि का समाधान मुझमें नहीं कर सकते हो तो मैं उसका उपाय बताता हूँ.
 देखो, समाधान का मतलब होता है दफनाना.
 जैसे महात्मा लोग मरते हैं तो उन्हें समाधि दी जाती है ; ‘समाधातुम्’ का अर्थ यहाँ समाधि देना ही है- ‘सम्यक् आधातुम्’.
 लोग बोलते हैं न- ऐसा दफनाया कि फिर बाहर निकला ही नहीं.
 चिर समाधान हो गया.
 लेकिन इसके लिए तो हमारे पास शक्ति ही नहीं है तो उसका उपाय यह है कि अभ्यास योग करो- बार-बार दुहराओ, बार-बार दुहराओ.
 यदि तुमने अपना घोड़ा किसी के हाथ बेच दिया और वह भागकर आ गया तो फिर जहाँ बेचा है, उसे वहाँ पहुँचा दो.
 फिर भागकर आ जाये तो फिर पहुँचा दो.
 धीरे-धीरे जिसके हाथ बेचा है उसके खूंटे पर, उसके घर पर रहने की आदत पड़ जायेगी उसको, तो वह बिना अगाड़ी-पिछाड़ी के भी वहीं रहने लगेगा.
 अपने घोड़े को ऐसी आदत डालो कि जिसके हाथ बेचा है, जिसे दिया है- उसके घर रहने लग जाये.
 यही अभ्यास योग है.
 मुझे एक महात्मा ने बताया था कि अभ्यास माने दुहराना है.
 उन्होंने तो गांव की भाषा में बताया था- दुहरौनी.
 जैसे बैल पहले घास आदि खा लेता है और उसके बाद मस्ती से बैठकर पागुर करता है, जुगाली करता है, वैसे ही तुम भी दुहराओ.
 इस बात को गाँठ बाँध लो कियह मन भगवान् का, यह बुद्धि भगवान् की और इसके अंतर्यामी भगवान्!
 इसको घास-फूस की तरह भी समझ लो तो कोई हर्ज नहीं, लेकिन जब बैठो एकान्त में, तब इसका चर्वण करो.
 इसी का नाम भजन है.
 गोपालतापनी उपनिषद् में प्रश्न है- ‘किं नाम भजनम्?
 ’ भजन किसको कहते हैं?
 ‘भजनं नाम रसनं, पुनः पुनः आस्वादनम्’- भजन माने स्वाद लेना.
 यह मन मेरा नहीं भगवान् का है.
 यह बुद्धि मेरी नहीं, भगवान् की है.
 यह अल्पज्ञ की नहीं, सर्वज्ञ की है.
 यह अल्पशक्ति की नहीं, सर्वशक्ति की है.
 जिसका सब कुछ है, उसकी है यह.
 तुम इसको अपनी मानकर क्यों बैठे हो?
 यदि कहो कि महाराज, अभ्यास भी नहीं बनता है, तो लो, और उपाय सुनो.
 एक नम्बर की बात रही मन-बुद्धि का समर्पण और दो नम्बर की बात हुई समर्पण का अभ्यास.
 अब तीसरे नम्बर की बात सुनो.
 भगवान् कहते हैं कि यदि मन- बुद्धि के समर्पण का अभ्यास नहीं बनता है तो जो मत्कर्म है- मेरे लिए पूजा है, मेरे लिए पाठ है, मेरे लिए जप है; मेरे लिए भोजन पकाना है, भोग लगाना है; मेरे लिए झाड़ू लगाना है- वह सब करो.
 साफ-साफ मालूम पड़े कि तुम मेरे लिए कर्म कर रहे हो.
 ‘मत्कर्मपरमो भव’- तुम मेरे लिए किये जा रहे कर्मों के परायण हो जाओ.
 दिन-रात भगवान् के लिए कर्म करो.
 देखो, जो लोग कहते हैं कि कर्म करते समय भगवान् का विस्मरण हो जाता है, उन भलेमानुषों को चाहिए कि वे थोड़ा सा विचार करें.
 अरे, जिसके लिए रोटी बनाते हो, उसको भी क्या विस्मरण हो जाता है?
 नहीं, जब रोटी दूसरे के लिए बनाते हैं और याद दूसरे की करे हैं तब विस्मरण होता है.
 यदुद्देश्यक कर्म होता है तद्विषयक विस्मरण नहीं होता.
 इसलिए मेरे लिए कर्म करो.
 मेरे लिए कर्म करोगे तो तुम्हें सिद्धि मिलेगी- ‘मदर्थमपि कर्माणि कुर्वन्सिद्धिमवाप्स्यसि.
 यहाँ भी सिद्धि का अर्थ अंतःकरण- शुद्धि है.
 ‘ सिद्धिमवाप्स्यासि ’ का अर्थ है ‘अभ्यासम् अवाप्स्यसि ’ ; फिर पुनः-पुनः समर्पण की भावना जाग्रत हो जायेगी और पुनःपुनः समर्पण की भावना जाग्रत होने से मन-बुद्धि का समर्पण हो जायेगा.
 वह समर्पण ही यहाँ सिद्धि है, अंतःकरण की शुद्धि है.
 अब बोले कि सब काम भगवान् के लिए?
 यह कैसे होगा?
 हो तो सकता है.
 लघुशंका लगी है तो आओ, पहले लघुशंका कर आयें, क्योंकि लघुशंका लगी रहेगी और भजन करने बैठेंगे तो भगवान् की जगह पर लघुशंका की याद आयेगी.
 इसलिए पहले उससे निवृत्त हो जाना ठी है.
 शौच लगा है और बैठे हो माला फेरने, तो माला भूल जायेगी, नाम भूल जायेगा और जिसका नाम ले रहे हैं वह भूल जायेगा; बार-बार ट्टी की याद आयेगी.
 इसलिए टट्टी हो आओ पहले.
 यहाँ देखो, टट्टी किसके लिए हो आये?
 भगवान् के स्मरण के लिए हो आये.
 हो तो सकता है सब काम भगवान् के लिए.
 मूत्रपूरीषौत्सर्गादिपर्यन्त समस्त कर्म भगवान् के लिए हो सकते हैं ; अब यदि कहो कि यह भी नहीं बनता है- ‘ अथैतदप्यशक्तोऽसि ’- तो भगवान् ने कहा कि ठीक है.
 सारे कर्म मेरे लिए हों- यह भी कठिन हैं; मैं मानता हूँ.
 तब काम चाहे कोई भी करो, मैं तुम्हारे लिए कर्म का बन्धन ही नहीं रखता हूँ ; लेकिन तुम कर्म के फल का त्याग तो कर दो.
 उस कर्म का जो फल है, उसको अपनी ओर मत खींचो, मेरी ओर आने दो- ‘ सर्वकर्मफलत्यागम् ’.
 श्रीउड़ियाबाबाजी महाराज के आश्रम में एक भक्त हैं.
 मैंने देखा कि वह कई दिनों से रोड़ी तोड़ रहा है.
 मेरे मन में प्रश्न उठा कि इसको तो कुछ जरुरत है नहीं, यह रोड़ी क्यों तोड़ रहा है?
 तीन-चार दिनों के बाद वह एक पीतल की बाल्टी खरीदकर ले आया और बोला कि मेरे मन में बहुत दिनों से संकल्प था कि मैं आश्रम में पीतल की एक बाल्टी दूँ.
 महाराजजी के यहाँ आने वाले किसी भक्त का काम करके तो उनसे मैं कुछ लेता नहीं हूं, क्योंकि वे महाराजजी के भक्त होने के नाते भगवान् के स्वरूप हैं.
 आश्रम से भी कुछ नहीं लेता हूँ; भिक्षा माँगकर खाता हूँ.
 फिर भी मेरे मन में यह संकल्प हुआ कि मैं बाल्टी दूँ ; तब मैं दूसरे के यहाँ रोड़ी नोड़ी और उससे जो मजदूरी मिली, उससे यह बाल्टी खरीदकर आश्रम के लिए आया हूँ.
 अब आप लोग देख लीजिये!
 जो लोग एक करोड़ रुपये कमाकर उसमें-से पाँच सौ रुपये, पाँच हजार रुपये दान कर देते हैं और यह अभिमान करते हैं कि हम बड़े भारी दाता हैं, बड़े भारी धनी हैं- वे बड़े हैं या वह बड़ा है जो रोड़ तोड़- तोड़कर मिली हुई मजदूरी से एक बाल्टी खरीदकर दान करता है.
 आप इसमें से किसको बड़ा समझते हैं?
 अवश्य ही वह रोड़ी तोड़कर बाल्टी देने वाला बड़ा है.
 उसने रोड़ी तोड़ने से जो दस रुपये मिल, उन सबका त्याग कर दिया.
 इसी को कहते हैं ‘ सर्वकर्मफलत्यागम् .
 बस, आप इसी प्रसंग में देखो कि आप अपने कर्म का फल अपनी ओर खींचते हो या छोड़ देते हो.
 यदि छोड़ देते हो तो ठीक है.
 आत्मवान्!
 सावधान!
 यह चौथी बात है और सबसे छोटी बात यह हुई.
 पहली बात मन- बुद्धि का अर्पण; दूसरी बात-अर्पण का अभ्यास; तीसरी बात- भगवान् के लिए सारे कर्म और चौथी बात- कर्म चाहे कुछ भी हो, लेकिन उसका फल अपने पास नहीं रखना.
 आजकल सब लोग कहते हैं कि हम बढ़िया करेंगे, हम बढ़िया करेंगे!
 आपको उदाहरण के लिए एक और बात सुनाता हूँ.
 एक बार बम्बई में लोगों ने कहा कि कुछ विषयों पर मेरा प्रवचन होगा.
 मैंने कहा कि मैं तो केवल ब्रह्मसूत्र के शांकरभाष्य पर प्रवचन करूंगा ; लोगों ने कहा- ब्रह्मसूत्र के शांकर भाष्य की कथा सुनने कौन आयेगा?
 मैंने कहा कि कोई आये चाहे न आये, मुझे तो पुस्तक पढ़नी है.
 और किसी की समझ में आये चाहे न आये, मेरा स्वयं का अभ्यास हो जायेगा.
 अब महाराज, मैंने जो भारतीय विद्याभवन में शांकरभाष्य पर प्रवचन प्रारंभ किया तो पहले ही दिन बिल्कुल हाऊस फुल!
 लोग कहते थे कि हमने तो कभी ब्रह्मसूत्र सुना ही नहीं है.
 जरा सुनें तो सही कि इसमें क्या है?
 भारतीय विद्या भवन का प्रशस्त स्थान तो ऐसा है, जहाँ डाक्टरों, वकीलों, प्रोफेसरों और पढ़े लिखे विद्वानों में से किसी को भी वहाँ आने में संकोच नहीं होता.
 वे कहने लगे कि हम लोग बड़ी चीज सुनेंगे, छोटी चीज में हमारी रुचि ही नहीं होती है.
 इसी तरह की बात यहाँ है.
 हम मन- बुद्धि का समर्पण तो करेंगे, लेकिन यह जो कर्मफल का त्याग है चतुर्थ साधन है, चौथे नम्बर की चीज है- वह हमें पसंद नहीं है.
 हमारा एयर कंडीशन गया, फर्स्टक्लास गया, सेकंड क्लास गया, इंटर क्लास गया, अब क्या थर्ड क्लास में यात्रा करेंगे?
 महाराज, कोई प्रचारक हो तो तुरंत फटाक से कह दे कि हम नहीं जायेंगे तुम्हारी सभा में.
 हमें थर्ड क्लास का किराया देते हो?
 हमें तो फर्स्ट क्लास का किराया दो, तब जायेंगे!
 है कि नहीं?
 तो भगवान् ने कहा कि बाबा, यह जो चौथे नम्बर की बात आ गयी, यह सबके लिए सुगम है.
 इस तरह भगवान् को भी स्तुति की जरूरत पड़ गयी.
 उन्होंने सोचा कि बिना प्रशंसा किये इसमें प्रवृत्ति नहीं होगी.
 इसलिए जैसे बोलते हैं न- शाबाश बेटे!
 वैसे ही भगवान् बोले-
 ‘श्रेयो हि ज्ञानम्’ भगवान् कहते हैं कि ज्ञान श्रेष्ठ हो तो है.
 यह जो सगुण संबंधी ज्ञान है, सगुण ईश्वर की जानकारी है, मन- बुद्धि का समर्पण है- वह बहुत बड़ी चीज है.
 लेकिन मन-बुद्धि का समर्पण संकल्प ले लेकर नहीं होता.
 मन से बारम्बार प्रेम देना और बुद्धि से बारम्बार अपने प्यारे का विचार करना मन-बुद्धि का समर्पण है, इसलिए जिसमें मन-बुद्धि के समर्पण का अभ्यास है, ज्ञान है, वह ज्ञान बहुत श्रेष्ठ है; परंतु ‘अभ्यासात् ज्ञानात् ध्यानं विशिष्यते’ ज्ञानरहित अभ्यास से ज्ञान श्रेष्ठ है, ज्ञान से ध्यान श्रेष्ठ है और ध्यान से कर्मफल त्याग श्रेष्ठ है.
 यहाँ देखो कि भगवान् पहले जिनको ऊपर से नीचे ले आये थे, जिसमें उन्होंने अवरोह-क्रम रखा था, अब अंत में आरोह-क्रम कर दिया.
 भगवान् कहते हैं कि बाबा, पहले नींव मजबूत करो जहाँ से शुरू करना है.
 ‘त्यागाच्छान्तिरनन्तरम्’ जब तुम वासना का त्याग करोगे और कोई कर्म परमेश्वर के लिए करोगे तो तुम्हें शान्ति की प्राप्ति हो जायेगी.
 शंकराचार्य भी ऐसा ही मानते हैं और रामानुजाचार्य भी ऐसा ही मानते हैं.
 क्योंकि पहले बताया न, कि यह न हो तो यह, यह न हो तो यह, यह न हो तो यह; सबके न होने पर और फिर कह दिया कि यही सबसे बढ़िया है.
 मतलब यह कि ‘यस्यां भूमौ निपतितः तामालम्ब्य विमुच्यते’ जिस धरती पर गिरे हुए है वहाँ से उठना चाहिए, उसी का सहारा लेकर उठना चाहिए.
 अब यहाँ दो बातें और ध्यान देने लायक है; उसी का सहारा लेकर उठना चाहिए.
 अब यहाँ दो बातें और ध्यान देने लायक है; यहाँ जो भक्ति है, वह द्विभुज की है कि चतुर्भुज की है कि विराट् की है?
 अब जो भक्त के लक्षण बता रहे हैं, उनकी तरफ जरा ध्यान दो.
 शंकराचार्यजी ने इन्हीं को पकड़ा है-
 ‘ अद्वेष्टा ’- विश्वरूप भगवान् ही हैं.
 भगवान् ही विश्व-विराट् के रूप में प्रकट हैं.
 इसलिए किसी प्राणी से द्वेष मत करो.
 लेकिन यह तो एक अभावात्मक साधन हुआ कि किसी से द्वेष मत करो.
 बोले कि नहीं; सबसे मैत्री करो.
 सबके ऊपर स्नेह की वर्षा करो.
 द्वेष में जलन होती है और मैत्री में सुख मिलता है.
 जैसे रूखा-सूखा भोजन करना हो; कभी बेझकर की रोटी खानी हो तो पेट तो उससे भी भरता है, पर हव अद्वेष्टा है.
 और, घीसे चुपड़ा हुआ भोजन मिल गया तो? ;   बोले कि मैत्रः.
 ‘त्रिमिदा स्नेहने’- जिससे व्यवहार करो, स्नेह से तर करके.
 यह दोनों ओर चलता है.
 ‘सर्वभूतां अद्वेष्टा सर्वभूतानां मैत्रः.
 ’ जो कोई मिलने आवे, उससे कहो कि आइये, आइये, आइये ; आप तो बहुत दिनों के बाद आये.
 अनदेखा हो, तो कहेंगे- मालूम पड़ता है अपहले आपको कहीं देखा है.
 अच्छा हुआ कि आ गये!
 कैसे हैं आप?
 कुशल से तो हैं न!
 मुझे ऐसे लगता है कि बचपन में हम दोनों ने एक ही स्कूल में पढ़ा है!
 हमारी-आपकी बड़ी मैत्री रही है- ‘ मैत्रः ’.
 “करुण एव ’- अब देखो कि जो बुरा काम करता हो, उससे द्वेष नहीं करना; जो अच्छा काम करा हो उससे मैत्री करना और जो दुःखी हो, उसके ऊपर करुणा करना.
 ‘ निर्ममः ’- करुणा तो करना, लेकिन राजा भरत हरिण के बच्चे पर करुणा करके जैसे बँध गये वैसे ममता नहीं करना.
 करुणा दूसरी चीज है और ममता दूसरी चीज है.
 ममता नहीं करना.
 ‘ निरहंकारः ’- ऐसा भी मत मानो कि हमारी तो किसी से ममता नहीं है.
 यह ‘जो फटकारे सो सिद्ध’ की फटकारने वाली सिद्धि भक्त को शोभा नहीं देती.
 कभ भी अहंकार की कार पर न बैठो.
 यह अहं की जो कार है, यह क्या है?
 ‘कराभ्यां चाल्यते’- जो हाथ से चलायी जाय, उसका नाम कार है.
 ड्राइवर लोग हैण्डल (स्टिअरिंग) पकड़कर जिसको चलाते हैं, वह कार है.
 ‘ समदुःखसुखः ’- भगवान् कहते हैं कि यदि जीवन में दुख-सुख आये तो उनको मत देखो.
 तब क्या देखें?
 महाराज, यह देखें कि देने वाला कौन है.
 कितना प्यारा है वह!
 सुदामाजी जब सूखा चिवड़ा लेकर आये और वह भी चार रंग का, तो भगवान् ने यह नहीं देखा कि यह चिवड़ा है.
 हम तो मोहन-भोग खाते हैं, सोहन पपड़ी खाते हैं और यह दरिद्र सूखा चिवड़ा लेकर आया है.
 उन्होंने तो यह कहा कि अरे, अरे, यह चिवड़ा तो हमारे प्यारे का लाया हुआ है.
 भक्ति की विशेषता क्या है?
 देखो, सांख्य की दृष्टि से सुख-दुख प्राकृत हैं और अविवेक के कारण होतेहैं- अविद्या के वंश में हैं.
 तत्वज्ञान की दृष्टि से सुख-दुख की कोई सत्ता ही नहीं है.
 स्वरूप दृष्टि से सुख-दुख का भेद कहाँ है?
 किन्तु भक्त की दृष्टि से सुख-दुख दोनों अपने प्यारे के हाथ के दिये हुए हैं!
 ऐसा नहीं कि वह शर्बत लाकर दे तो बड़े प्रेम से पीयें औरखाली पानी लाकर दे तो गिलास पटक दें!
 नहीं भाई! ;   वही तो है!
 उसी का तो हाथ है!
 वस्तु को मत देखो, देने वाले के हाथ को देखो.
 वह दे रहा है- इससे बढ़कर आनन्द की बात क्या है!
 ‘ क्षमी ’- कोई अपराध करेक तो क्षमा करो.
 ‘ संतुष्टः ’- हमेशा खुश रहो, संतुष्ट रहो.
 अरे, जब भगवान् हमारा है तो हम किसके लिए असंतोष करें?
 अब हमको अप्राप्त ही क्या है?
 मेरा भगवान्, भगवान् मैं- दोनों परस्पर-परस्पर मिलते हैं.
 विश्व के रूप में भगवान् हर समय हमारी आँखों के सामने रहता है, कभी आँखों से ओझल नहीं होता.
 अब असंतोष का हेतु क्या है?
 ‘सततं योगी ’- ऐसी स्थिति वाला व्यक्ति निरन्तर योगी रहेगा.
 हमेशा संतुष्ट वही रहेगा जो हमेशा भगवान् से मिला रहेगा और हमेशा भगवान् से मिला कौन रहेगा?
 ‘ यतात्मा ’- जो प्रयत्न करता रहेगा.
 और प्रयत्न कौन करता रहेगा?
 ‘दृढ़ निश्चयः’- जो दृढ़ निश्चयी होगा.
 बात फिर वहीं की वहीं पहुँच गयी!
 कहाँ?
 कि ‘ मय्यर्पितमनोबुद्धिः ’- यह मन और बुद्धि , यह प्यार और विचार- मन माने प्यार और बुद्धि माने विचार- इन दोनों को भगवान् के अर्पित कर दो, उसी से प्रेम करो और उसी का विचार करो.
 ‘यो मद्भक्तः स मे प्रियः’- भगवान् कहते हैं कि जो मेरा भक्त है, वह मेरा प्यारा है.
 माने जो मुझसे प्रेम करता है, उससे मैं प्रेम करता हूँ.
 ‘जो मद्भक्तः’ का अर्थ है ‘मेरा प्रेमी’ और ‘स मे प्रियः’ का अर्थ है ‘मैं’ उसका प्रेमी ; जो मुझसे प्रेम करे और मैं प्रेम से उसकी ओर देखूँ नहीं!
 मैं कृतज्ञ भगवान् हूँ.
 अगर कोई मुझे एक दे तो मैं उसे अपने – आपको ही दे देता हूँ.
 आप जानते हैं कि ‘तुलसीदलमात्रेण जलस्य चुलुकेन च.
 विक्रीणी ते स्वमात्मानं भक्तयोः भक्तवत्सलः.
 ’ भगवान् की कीमत कितनी है?
 भगवान् कहते हैं कि अरे खरीद लो, खरीद लो मुझको!
 मैं तुम्हें अपनी कीमत बताता हूँ.
 क्या कीमत है महाराज!
 आप बड़े हैं, आपकी कीमत भी बड़ी होगी.
 कि नहीं, तुलसी का एक पत्ता मेरी कीमत है.
 वह न हो- क्योंकि तुलसी का पत्ता हर जगह नहीं मिलता- तो एक चुल्लू पानी, बस!
 ऐसे भगवान् की भक्ति भी यदि हमारे हृदय में नहीं आयी तो, तुलसीदासजी कहते हैं-
 ऐसे दयालु प्रभु के प्रति यदि हमारे हृदय में भक्ति नहीं आयी, प्रीति-प्रतीति नहीं आयी तो हमारी माँ ने हमको पैदा करके, हमें जिलाकर, दूध पिलाकर अपने को व्यर्थ ही बुढ़िया बनादिया!
 लोग शंका पर शंका करते हैं कि जिससे किसी को उद्वेग न हो और जो लोगों से उद्विग्न न हो- ऐसे कितने व्यक्ति होते हैं!
 तो कहते हैं कि ऐसे साधु तो बहुत देखने में आते हैं! ;   कि उन्हें मारो, पीटो, गाली दो, तिरस्कार करो- लेकिन वे अपना चित्त भगवान् में लगाये रहते हैं और उद्विग्न नहीं होते हैं.
 जिससे किसी को उद्वेग ही न हो- ऐसा तो कोई साधु देखने में नहीं आता है.
 असल में जो साधु विश्वरूप के रूप में परमेश्वर का दर्शन कर रहा है- ‘यस्मान्नोद्विजते लोकः’ वह साक्षी से अभिन्न होगा कि नहीं?
 तो न साक्षी किसी से उद्विग्न होता है और न साक्षी से कोई उद्विग्न होता है.
 एक महात्मा ने लिखा है कि समुद्र में अगणित समुद्री जीव- छोटी- बड़ी मछलियाँ और विशालकाय ह्वेल- एक साथ तैरते हैं.
 लेकिन न तो उनको डर लगता है कि समुद्र हमें डुबो देगा और न समुद्र ही को डर लगता है कि ये हमें खा जायेंगे.
 समुद्र मजे में उनको अपने हृदय में स्थान दिये हुए हैं और वे मौज से समुद्र में विहार करते रहते हैं.
 समुद्र को तिमिलिंग से डर नहीं और तिमिलिंग को समुद्र से डर नहीं.
 महाराज, शेर का बच्चा शेर से नहीं डरता है.
 वैसे ही भगवान् के बच्चे भगवान् की गोद में खेलते हैं.
 बच्चे को पिता की नाक में उँगली डालते हैं, मूँछ के बाल खींच लेते हैं, चोटी पकड़कर खींच देते हैं और कभी-कभी थूक भी देते हैं.
 माताएँ लेटकर अपने बच्चों को ऊपर उछालती हैं.
 बच्चे मूत देते हैं और मूत माता के मुँह में भी पड़ जाता है.
 ना, ना!
 अरे, पूत को मूत प्रयाग को पानी! ;   वह तो त्रिवेणी के जल जैसा है.
 इसलिए इस भगवत्- रूप सृष्टि से हमें कोई डर नहीं है और हमसे भगवद् रूप सृष्टि को कोई डर नहीं है.
 ‘ हर्षामर्षभयोद्वेगैः ’- भगवान् डूब उतरा रहा है और भगवान् में भगवान् की भगवन्मयी लीला हो रही है.
 इसलिए इसमें उद्विग्न होने का या उद्विग्न करने का कोई कारण नहीं है.
 यहाँ न हर्ष है, न अमर्ष है, न भय है और न उद्वेग है.
 असहिष्णुता माने चिढ़ना भी नहीं है- ये हमसे आगे कैसे चला गया.
 अरे, अपना दिल बिगाड़ना तो इस दुनिया में सबसे बड़ी बेवकूफी है.
 मैंने एक बार बहुत विचार किया कि बेवकूफी की सबसे बड़ी पहचान क्या हो सकती है.
 अंत में इस निर्णय पर पहुँचा कि खुद ऐसे भाव की कल्पना कर लेना, जिससे अपने दिल में जलन हो- सबसे बड़ी बेवकूफी है.
 अपने दिल में आग लगाना तो अपने घर में आग लगाने जैसा है.
 एक स्त्री थी ; उसने हीरे की एक अँगूठी बनवायी थी.
 वह चाहती थी कि गाँव के लोग देखें और कहें कि यह तो बढ़िया अँगूठी हैं; तुमने कब बनवायी, कैसे बनवायी.
 लेकिन किसी ने उससे पूछा ही नहीं.
 दुखी होकर उसने रात को अपनी झोपड़ी में आग लगा दी और बोली कि अब इस गाँव में रहकर क्या करूँगी जहाँ इतनी बढ़िया अंगूँठी के बारे में कोई पूछता नहीं.
 जब उसकी झोपड़ी जलने लगी तब लोग आग बुझाने के लिए इकट्ठे हुए और देखा कि उसके हाथ में चमाचम हीरा चमक रहा है.
 लोग बोले कि अरे, यह हीरे की अँगूठी तुमन कब बनवायी?
 बोली कि हे राम , अगर तुम लोग यह बात कल पूछ लेते तो मैं अपनी कुटिया काहे को जलाती.
 तो ये जो दिल जले लोग हैं; दूसरे का दिल तो जला पाते नहीं, अपना ही दिल जलाते रहते हैं.
 भगवान् भक्ति में नहीं रहते, हृदय कमल पर रहते हैं.
 इसलिए अपने दिल को ठीक करके रखो, तभी उसमें भगवान् रहेंगे और खुश रहेंगे, भगवान् हृदय की भट्ठी में नहीं रहते.
 उस भट्ठी के कारण ही हमलोग रो रहे हैं, मर रहे हैं, जल रहे हैं और हमारी लम्बी साँस चल रही है जब लम्बी साँस आती है तो तूफान आ जाता है, बड़ी भारी आँधी आ जाती है और भगवान् एक कोने में छिप जाते है.
 जब हृदय में लोभ आता है तो बड़ी भारी बाढ़ आ जाती है.
 भगवान् कहते हैं कि हम इसमें डूब न जायें.
 इसी तरह जब क्रोध आता है तब कलेजे में आग लग जाती है; तो भगवान् कहते हैं कि भाई, आग लग गयी है, इसलिए हम जरा छिप जायें.
 इसलिए भाई मेरे, अपने दिल को ठीक रखो, तभी भगवान् उसमें निवास करेंगे.
 भक्त को किसी को अपेक्षा नहीं होती.
 ये जो अपने रिश्तेदार-नातेदार हैं, यही कहते हैं कि यह हमें खिलाता नहीं, पिलाता नहीं; यह हमारा आदर-सत्कार नहीं करता.
 इसी तरह देहेन्द्रिय आदि के जो संबंधी विषय और व्यक्ति हैं, इनकी कोई अपेक्षा भक्त को नहीं है.
 ‘अपनेक्षः’- ‘मेरे तो गिरधर गोपाल दूसरो न कोई.
 ‘ शुचिः ’- पवित्र रहता है और ‘दक्षः’- चतुर होता है.
 बेवकूफ का नाम भक्त नहीं होता.
 हमारे पास जो लोग आते हैं, उनमें कई ऐसे होते हैं जो चौखट को ठोकर मारते हुए, किवाड़ को खट से खोलते हुए और अपने जूतों को एक पर दूसरा चढ़ाते हुए, आकर पाँव में नाखून चुभाते हुए प्रणाम करते हैं.
 उन्हें देखकर हम समझ जाते हैं कि यह व्यक्ति व्यापार में घाटा जरूर उठाता होगा, क्योंकि जब चलने में असावधान है, तब व्यापार में भी असावधानी करता होगा.
 यह तो प्रमाद-वृद्धि का ही परिचायक है.
 एक सज्जन किसी महात्मा के पास गये.
 उन्होंने दूर से ही जूते निकाले तो एक जूते पर दूसरा जूता चढ़ गया ; फिर जब किवाड़ खोलकर भीतर गये तो इतनी जोर से किवाड़ बन्द किया कि धड़ाम से आवाज निकली.
 फिर महात्मा से बोले कि महाराज, मैं आपके पास आत्मज्ञान के लिए आया हूँ.
 महात्मा ने कहा कि बेवकूफ, तुमने अपने जूतों का तिरस्कार किया!
 निकल जा यहाँ से.
 पहले जा, अपने जूतों को दण्डवत् कर और किवाड़ी से माफी माँग.
 तब हमारे पास आना.
 चलने का ढंग नहीं; जूते कैसे निकाले जाते हैं, किवाड़ कैसे खोले और बन्द किये जाते हैं- यह पता नहीं, और हमारे पास ‘सर्वं खल्विदं ब्रह्म’ समझने के लिए आये हो! ;   तो साधक को, भक्त को दक्ष होना चाहिए.
 ‘ उदासीनः ’- दुनिया में लोग जिस प्रवाह में बहते हैं, उससे ऊपर रहना चाहिए.
 जैसे हवा बही; रूस की ओर से आयी- त रूसी हो गये और अमेरिका की ओर से आयी- तो अमेरिकन हो गये.
 इसी तरह जनसंघ की हवा आयी तो जनसंघी हो गये, कम्यूनिज्म की हवा आयी तो कम्यूनिस्ट हो गये.
 जैसी बयार बहती है महाराज, लोग उसी तरफ उड़े जा रहे हैं.
 लेकिन भक्त को सबसे ऊपर होकर देखना चाहिए.
 ‘गतव्यथः’- भगवान् जो खुद करते हैं, भक्त को उसमें व्यथा नहीं माननी चाहिए.
 और उसे सर्वारम्भपरित्यागी होना चाहिए.
 मुझ याद है, जब मैं सोलह सत्रह बरस का था, तब हमारे विद्या-गुरुजी, पंडित रामभवनजी उपाध्याय ने जो उन दिनों क्वीन्स कॉलेज के प्रोफेसर थे- मुझे लिखा था कि ‘श्राद्धे कुर्यान्नविस्तरम्’- श्रद्धा सम्पाद्य कर्म में विस्तार नहीं करना चाहिए.
 श्रद्धा पूरी बनी रहे चित्त में- इसके लिए काम को फैलाना नहीं चाहिए, अन्यथा बाद में अश्रद्धा हो जायेगी और ‘अंग-वैगुण्यं भूयात्’- अंग में विष्णुता हो जायेगी.
 इसलिए ‘नारम्भानारभेत क्विचत्’- फल प्राप्त्यर्थ संकल्पूर्वक विशाल कर्म का आयोजन नहीं करना चाहिए.
 भगवान् कहते हैं कि ऐसा जो मेरा भक्त है, वह मेरा प्यारा है.
 संसार के विषयों को प्राप्त करके जो हृष्ट नहीं होता, अपने मन के विपरीत प्राप्त होने पर द्वेष नहीं करता, बीते हुए के लिए शोक नहीं करता, अनागत के लिए- भविष्य के लिए आकांक्षा नहीं करता और जो कुछ शुभाशुभ आता है उसे छोड़ता चला जा रहा है, परंतु जिसके हृदय में भगवान् का प्रेम बना है, वह भगवान् का प्यारा है.
 भगवान् के शब्दों में ये भक्त के लक्षण हैं.
 भक्ति द्विभुज की है; चतुर्भुज की है या विराट् की है- इसका पता आपलोग अपनी अकल से लगा लीजिए.
 भक्त शत्रु और मित्र में सम है और मानापमान में सम है.
 संसारी को अपमान बड़ा बुरा लगता है- यह उसका लक्षण है.
 मनुष्य अपने हृदय की अभिव्यक्ति दे देता है.
 संसारी पुरुष को अपमान बहुत बुरा लगता है और साधक पुरुष को मान बहुत बुरा लगता है.
 संसारी को मान अच्छा लगता है, अपमान बुरा लगता है; साधक को अपमान अच्छा लगता है, मान बुरा लगता है.
 जो सिद्धि है, उसे मान-अपमान दोनों समान हो जाते हैं और जो ब्रह्म है, उसमें मानापमान की सत्ता ही नहीं है.
 वह तो गर्मी पड़े, सर्दी पड़े; सुख आवे- सबमें बराबर है, उसकी कहीं भी आसक्ति नहीं है.
 भगवान् बताते हैं कि हमारे भक्त की स्थिति ऐसी होती है कि कोई उसकी निन्दा करे चाहे स्तुति करे- वह तो समझाता है कि निन्दक-प्रशंसक दोनों की जीभ में भगवान् बैठे हैं.
 स्तुतित करते हैं तो बच्चे को प्रोत्साहित कर रहे हैं और निन्दा कर रहे हैं तो किसी काम से रोक रहे हैं.
 दोनों में हमारी भलाई जरूर है.
 निन्दा, स्तुति तो शरीर आदि की ही होती है, आत्मा की तो होती नहीं.
 जीवन्मुक्ति-विवेक नामक ग्रंथ में कहा गया है कि यदि हमारी निन्दा करके कोई खुश होता है तो वह हमारे बिना कुछ किये हम पर बड़ी कृपा करता है.
 क्यों?
 कि अरे, लोग दूसरो को खुश करने के लिए पैसा देते हैं, पाँव दबाते हैं, खिलाते हैं, पिलाते हैं, किन्तु निन्दक तो हमारा दोष ही देख-देखकर और वर्णन कर-करके खुश हो रहा है!
 वाह, वाह, वाह!
 मैं एक आदमी की खुशी का कारण तो बना!
 यदि वह मेरे शरीर की निन्दा करता है तो मैं भी इस शरीर की निन्दा करता हूँ!
 ‘ मौनी ’- भगवान् कहते हैं कि जहाँ तक हो सके, भक्त को चुप रहना चाहिए.
 दुनिया में जो लोग बिना पूछे अपनी राय जाहिर करते रहते हैं; सुनने वालों को तो उनकी कोई जरूरत नहीं है और राय जाहिर करने वालों को फिर अपनी राय बदलनी पड़ती है.
 हमारे गाँव के पास एक बूढ़े सज्जन थे.
 उन्होंने हमें बताया कि ‘सराहो मत सराहो मत’ किसी को सराहो मत; क्योंकि ‘निन्दना पड़ेगा!’ किसी की निन्दा मत करो, बाद में उसकी सराहना करनी पड़ेगी; क्योंकि जो दोष-गुण हैं, वे नियताश्रय नहीं है, अपने आश्रय को बदलते रहते हैं.
 इसलिए चुप रहना अच्छा है.
 ‘ येन केनचित् संतुष्टः ’- जो मिल जाये, उससे खुश रहो.
 बच्चा मिल जाये तो उसके साथ खेल लो और ज्ञानी मिल जाये तो उसके साथ ज्ञान चर्चा कर लो.
 ‘ अनिकेतः ’- हमारा मकान ऐसा है, इसका अभिमान मत करो.
 मकान मत बनाओ; भगवान् ही अपने मकान हैं.
 ‘ स्थिरमतिः ’- बुद्धि को स्थिर रखो .
 ऐसा जो भक्तिमान् पुरुष है, वह मेरा प्यारा है
 अंत में भगवान् कहते हैं-
 ‘ ये तु धर्म्यामृतम्’- इसकी संज्ञा है धर्म्यामृत.
 और किसी दूसरे ने, किसी सम्पादकाचार्य ने नहीं जोड़ा है इनको.
 यह स्वयं भगवान् की बोली है.
 भगवान् ने ही इन आठ श्लोकों का नाम रखा है धर्म्यामृत.
 यह धर्मानुकूल अमृत है.
 माने स्वर्ग का अमृत पीने से तो जिस धर्म के फलस्वरूप उस अमृत की प्राप्ति हुई है, वह धर्म क्षीण हो जाता है, किन्तु ‘धर्म्यं च अमृतं चैव’ कहने का अभिप्राय यही है कि इस अमृत को पीते जाओ.
 इससे तुम्हारे धर्म का क्षय नहीं होगा, और बुद्धि होती जायेगी.
 इसमें जैसा कहा गया है कि ‘अद्वेष्टा सर्वभूतानाम्’- वैसे ही बनो.
 यही पर्युपासना है.
 यही भक्ति है.
 यदि कहो कि भगवान् दो दिखायी नहीं देते तो भी, देख लेने पर जो लोग भक्ति करते हैं, उनकी भक्ति तो कोई तारीफ ही नहीं है; तारीफ तो इस बात की है कि भगवान् अभी दीखे नहीं, अभी मिले नहीं और फिर भी प्रेम इतना!
 भगवान् सुनेंगे तो बाग-बाग हो जायेंगे कि जिस आदमी ने हमें देखा नहीं, पहचाना नहीं, वह भी हमसे इतना प्रेम करता है!
 दर्शन करके प्रेम करने वाले पर भगवान् इतने प्रसन्न नहीं होते, जितना बिना दर्शन वाले पर प्रसन्न होते हैं.
 वे कहते हैं कि वह तो सौंदर्यामृत का आस्वादन करके, अमृत पीकर प्रेम कर रहा है.
 ‘भक्तातेऽतीव मे प्रियाः ’- देखो, भगवान् ने हर जगह तो यह कहा है कि ‘यो मद्भक्तः से मे प्रियः’.
 जो मेरा भक्त है, वह मेरा प्यारा है; किन्तु यहाँ ‘अतीव मे प्रियाः’- ‘अतीव’ विशेषण और लगा दिया है.
 इसका अर्थ यही है कि जो मुझे देखकर मेरी भक्ति करता है, वह मेरा प्यारा है, मेरा प्रेमी है.
 परंतु जो श्रद्धा की दृढ़ता से भक्ति करता है, वह मुझे अतीव प्रिय है.
 एक आँखवाला सुंदरता देखकर प्रेम करे तो अंधे के प्रेम की महिमा ज्यादा है महाराज!
 भगवान् कहते हैं कि मुझे ज्ञानी का प्रेम नहीं चाहिए.
 क्यों?
 कि ‘प्रियो हि ज्ञानिनोऽत्यर्थमहं स च मम प्रियः ; ’ वहाँ तो प्रियतर स्वतः सिद्ध है.
 लेकिन जो श्रद्धापूर्वक मुझसे प्रेम करता है, उससे तो मैं अत्यंत-अत्यंत प्रेम करता हूँ.
 इस प्रकार यह ‘भक्तियोग’ नामक बारहवाँ अध्याय पूरा हुआ.
 अब तेरहवाँ अध्याय प्रारंभ करते हैं.
 बारहवें अध्याय में भक्ति का वर्णन है, क्योंकि भगवान् द्वादशात्मा हैं.
 त्रयोदशी सर्वसिद्धा है.
 हमारे भारतीय ज्योतिषशास्त्र के अनुसार त्रयोदशी बहुत पवित्र मानी जाती है- तेरह की संख्या को बहुत पवित्र मानते हैं- ‘सर्वसिद्धा त्रयोदशी.
 तेरहवें अध्याय में भगवान् प्रारंभ करते हैं क्षेत्र- क्षेत्रज्ञ विचार, ज्ञान-ज्ञेय- विचार और प्रकृति पुरुष-विचार ; इस प्रकार छह पदार्थों का वर्णन तेरहवें में अध्याय में है.
 किन्तु छहों छह नहीं है, एक ही हैं.
 एक मूल सिद्धांत है.
 पहले इसका नमूना ही बता देते हैं.
 यह शरीर विषय है क्षेत्र और इसमें विषयी- रूप से ‘एतद्यो वेत्ति’ इसको जो जानता है, वह क्षेत्रज्ञ विषयी रहेगा.
 अब देखो, विषय अनित्य हैं और विषयी नित्य है.
 यह दूसरी कक्षा ले लो.
 अनित्य है माने परिवर्तनशील है और विषयी नित्य है माने परिवर्तनशील नहीं है.
 विषय आश्रित है और विषयी आश्रय है.
 शरीर बदलते रहते हैं, शरीरी बदलता नहीं है ; बदलने वाले पदार्थ और उनका भान-दोनों नित्य पदार्थ में होगा, आत्मा में होगा.
 इसलिए अपने अभाव के अधिकरण स्वरूप, आश्रय स्वरूप आत्मा में भासमान होने के कारण क्षेत्र मिथ्या हो जाता है.
 तो एक विषय है और एक विषयी है.
 एक परिवर्तनशील अनित्य है और एक अपरिवर्तनशील नित्य है.
 एक अपने और अपने अत्यन्ताभाव के अधिष्ठान में ही प्रतीत हो रहा है.
 एक मिथ्या है और एक सत्य है.
 जो सत्यहै, वही होता है और जो मिथ्या होता है, वह होता ही नहीं है.
 इसलिए कुल मिलाकर सत्य एक ही है, दोनों नहीं है.
 यह मैंने इसका एक नमूना बताया.
 हे कौन्तेय!
 अब तुम यहाँ बुद्धिमान आदमी की ओर देखो.
 बुद्धि तुम्हें विरासत में मिली है.
 तुम्हारी माता कुन्ती क्या है?
 जैसे महीन-महीन बालों को कुन्तल कहते हैं और जो बन्दूक की नोक पर संगीन बाँधते हैं, कुन्त कहते हैं उसे, वैसे ही एकाग्र और सूक्ष्म बुद्धि है कुन्ती- ‘दृश्यते त्वग्रया बुद्ध्या सूक्ष्मया सूक्ष्मदर्शिभिः.
 ’ उस कुन्ती के पुत्र होने के कारण अर्जुन तुम बड़े बुद्धिमान हो ; इसलिए इस विवेक को, इस विषय को समझ सकते हो.
 विवेकी ही इसका अधिकारी है.
 तो लो, अब हम शरीर का विवेक करते हैं.
 ‘इदं शरीरम् ’ इस शरीर का पूरा क्या लक्षण है?
 शरीर का पूरा लक्षण क्या है- ‘इदं इदन्ताक्रान्तं, इदन्तास्पन्दितम् इदंत्वेन प्रतीयमानम्.
 ’ जो ‘यह-यह’ के रूप में भासता है, इसका नाम है शरीर.
 ‘यह-यह’ में औ मैं-मैं में फर्क क्या है?
 यह शरीर ‘शीर्यते यत्’ हर समय शीर्ण-विशीर्ण होता रहता है, बदलता रहता है.
 जब साधु भी बड़े-बड़े महन्त मण्डलेश्वर हो जाते हैं, तब उनका शरीर फटकता रहता है- आज हाथ पाँव में दर्द हो रहा है.
 दबाने के लिए कोई सेवक चाहिए ; जो फटता र हे, उसका नाम शरीर है.
 ‘इदं शरीरम्’ इसका नाम शरीर है और इसको कहते हैं क्षेत्र.
 जहाँ साधु लोग भिक्षा लेते हैं, उसका नाम भी क्षेत्र है.
 ‘भोगायतनं शरीरम्’ वे काने भर के लिए क्षेत्र में जाते हैं, भजन करने के लिए क्षेत्र में नहीं जाते हैं.
 इनका निवास स्थान नहीं है.
 यह शरीररूपी क्षेत्र केवल भोगायतन है.
 इसे रोटी दे दो, और कुछ नहीं, बस!
 क्षेत्र में कभी लकड़ी न हो तो कोई साधु पहुँचाने नहीं जायेगा, कभी आग न हो तो जलाने नहीं जायेगा और रसोइया न हो तो भोजन बनाने नहीं जायेगा.
 वे क्या करेंगे?
 कि भोगायतन शरीर के लिए केवल रोटी लेने जायेंगे क्षेत्र में.
 लेकिन शरीर केवल भोगायतन नहीं, धर्मायतन भी है.
 कैसे?
 कि ‘धर्मक्षेत्रे कुरुक्षेत्रे’ में जो क्षेत्रे पद है, उससे सिद्ध होता है कि इस शरीर से धर्म किया जा सकता है.
 इसलिए भी इसे क्षेत्र बोलते हैं- ‘ क्षेत्रम् !’
 हमलोग एक बार ब्रह्मपुर गये थे, जो आंध्र में है.
 वहाँ स्टेशन पर उतरे, तो पूछा कि यहाँ धर्मशाला कहाँ है? ;   किसी से पता ही न चले कि धर्मशाला कहाँ है.
 हमलोग ताँगे पर बैठे और सारा शहर घूमने के बाद जब एक आदमी हिंदी जानने वाला मिला तो उसने बताया कि यहाँ धर्मशाला को ‘क्षेत्रम्’ बोलते हैं!
 अब तो क्षेत्रम् का नाम सुनते ही ताँगवाला घुमाकार फिर स्टेशन की ओर ले आया और ऐसे स्थान पर पहुँचा दिया, जहाँ दवाजे पर ‘क्षेत्रम्’ लिखा था.
 तो यह शरीर भी ‘क्षेत्रम्’ है, धर्मशाला है.
 यह भोगायतन है, यह कर्मायतन है और यह अतिथिवत् निवास करने के लिए है.
 इस पर हमेशा के लिए मल भले ही कब्जा कर ले, लेकिन अपना कब्जा इस पर रहने वाला नहीं है.
 इस पर कब्जा का कब्जा भले ही रह सकता है, लेकिन अपना कब्जा इस पर रहने वाला नहीं है.
 इसलिए इसका नाम है क्षेत्रम् ; यह क्षेत्र क्यों है?
 कि ‘क्षत-त्राणात्’ जो जीवन में कमी होती है, उसको यह पूरा करता है.
 ‘क्षयात्’ इसका क्षय हो जाता है.
 ‘क्षरणं’ इसका क्षरण हो जाता है ‘क्षेत्रवत् वा अस्मिन् कर्मफल- निर्वृत्तेः’ जैसे खेत में बीज बोते हैं और फिर अनाज काटते हैं, वैसे ही इसमें पाप-पुण्य करते हैं और फिर उसका फल पाते हैं.
 इसलिए भी इसका नाम है क्षेत्र.
 ‘ अभिधीयते ’ देखो भाई, है तो ब्रह्म , लेकिन जब ब्रह्मज्ञान की प्राप्ति के लिए विवेक करना पड़ता है, तब जैसे बीजगणित निकालने के लिए नाम रखते हैं कि यह संख्या इतने के बराबर है, यह संख्या इसके शरीर का नाम एक है, अब देखो कि क्षेत्रज्ञ कौन ह.
 ‘ एतद्यो वेत्ति तं प्राहुः ’ ज्ञातृत्व क्षेत्रज्ञ का असाधारण लक्षण है और ज्ञेयत्व क्षेत्र का असाधारण लक्षण है.
 क्षेत्र का असाधारण लक्षण है ज्ञेयत्व, ज्ञान-विषयत्व, दृश्यत्व और ज्ञातृत्व का असाधारण लक्षण है.
 इसलिए जो इसको जानता है, उसको ‘क्षेत्रज्ञ इति प्राहुः’- क्षेत्रज्ञ नाम से पुकारते हैं.
 कौन पुकारते हैं? ;   कि जो ‘तद्विदः’ हैं.
 ’ अर्थात् जो क्षेत्र और क्षेत्रज्ञ दोनों को जानते हैं, वे तद्विदः हैं.
 यहाँ तद्विदः का अर्थ क्षेत्र-विदः भी नहीं है और तद्विदः का अर्थ क्षेत्रज्ञ-विदः भी नहीं है.
 जो दोनों को जानते हैं, उनका नाम है तद्विद्.
 भगवान् ने कहा कि यह क्षेत्रज्ञ मैं हूँ.
 क्षेत्र अनेक हैं पर क्षेत्रज्ञ मैं एक ही हूँ.
 अलग-अलग जो क्षेत्रज्ञ मालूम पड़ते हैं, उनमें मैं ही क्षेत्रज्ञ हूँ.
 तत्तद्-उपाधि से अलग-अलग क्षेत्रज्ञ के रूप में भासता हूँ, परंतु ‘ सर्वक्षेत्रेषु ’- सब क्षेत्रों में एक क्षेत्रज्ञ में ही हूँ.
 देखो, एक अपरा प्रकृति है ; वह भी सबके शरीर में एक है.
 आप जानते ही हैं कि अष्टधा प्रकृति है.
 एक परा प्रकृति है जीवभूता.
 वह भी सबके शरीर में एक ही है- ‘ययेदं धार्यते जगत्, एकः सर्वाणि भूतानि’ है, वह भी सबके शरीर में एक ही है और एक ‘कूटस्थोऽक्षरः’ है, वह भी सबके शरीर में एक ही है.
 यहाँ क्षेत्रज्ञ में भी केवल तत्-तद्-उपाधि के अभिमान से ही पृथक्त्व है.
 सांख्यवाले पुरुष को नाना मानते हैं- ‘पुरुष-बहुत्वं सिद्धम्’ परंतु वे कहते हैं कि अलग-अलग जन्म होता है, अलग-अलग मरण होता है, अलग-अलग सबके करण हैं, अलग-अलग सबकी प्रवृत्ति होती है और सबमें त्रैगुण्य का विपर्यय होता है.
 इसलिए पुरुष बहुत्व सिद्धं होता है ; इनसे पूछा कि यह पुरुष का कौन सा स्वभाव है?
 जन्म पुरुष का स्वभाव है?
 नहीं, वह तो प्रकृति का स्वभाव है.
 मरण स्वभाव है?
 नहीं, वह भी पुरुष का स्वभाव नहीं, प्रकृति का स्वभाव है.
 करण स्वभाव है?
 नहीं, वह भी प्रकृति का ही स्वभाव है, तो अन्य के धर्म के कारण आप अन्य में आप बहुत्व मानते हो, वह क्या न्याय कर रहे हो?
 उपाधिगत जो जन्म, करण, मरण आदि का बहुत्व है, त्रैगुण्य-विपर्यय है, उससे पुरुषबहुत्व सिद्ध करने वाले सांख्यवादी, वस्तुवादी, वेदान्तियों के सामने आप कभी टिका ही नहीं सकते.
 यदि वे पुरुष का अलग-अलग गुण-धर्म बतायें, तब तो पुरुष अलग-अलग होंगे और प्रकृति के गुण- धर्म में अलगाव बताते हैं और पुरुष का बहुत्व सिद्ध करते हैं, तो वह विचार कोटि में नहीं आते हैं.
 सांख्य कभी विचार कक्षा में आता ही नहीं है.
 ‘ सर्वक्षेत्रेषु ’- इसलिए, भगवान् कहते हैं कि क्षेत्र अनेक हैं परंतु क्षेत्रज्ञ के रूप में एक परमेश्वर है.
 पराप्रकृति ईश्वर का ही स्वरूप है, क्योंकि वह जड़ नहीं है, जड़-चेतन का मिश्रण है.
 अक्षर पुरुष भी केवल जीव नहीं है और यहाँ जो क्षेत्रज्ञ है, वह भी जड नहीं है, चेतन है.
 परंतु क्षेत्र-सम्बद्ध होने के कारण उसकी संज्ञा क्षेत्रज्ञ है, नहीं तो वह परमात्मा ही है.
 परमात्मा की क्षेत्रज्ञ संज्ञा क्षेत्र के संबंध से ही है.
 इसलिए क्षेत्रज्ञता औपाधिक है और निरूपाधिक परमात्मा है.
 उपाधि का बाध करने पर परमात्मा है.
 ‘ एतज्ज्ञानं मतं मम’- क्षेत्र और क्षेत्रज्ञ – दोनों का विवेक कर लो और विवेक करने के बाद जब दोनों को ठीक-ठीक जानना है तो क्षेत्र बाध- सामान्याधिकरण से और ज्ञान- मुख्य- सामान्याधिकरण्य से परमात्मा का स्वरूप है.
 यही यहाँ अभीष्ट अर्थ है.
 ‘तत्क्षेत्रं यच्च यादृक्च’- भगवान् कहते हैं कि वह क्षेत्र है, उसका जो स्वरूप है- यादृक्च, जैसा उसका स्वभाव है, यद्विकारि- जैसा उसमें विकार होता है, यतश्च यत्- जिसके अस्तित्व से वह परिवर्तनशील प्रतीत होता है और ‘स च यो यत्समासेन मे श्रृणु’- समास-पद्धति से सुनो.
 ‘व्यासेन वक्तुं अशक्यत्वात्’- यहाँ व्यास में मैं उसको नहीं कह समता, इसलिए समास में बोलता हूँ ; व्यास माने पदों को अलग-अलग करने की जरूरत नहीं है ; समास माने संक्षेप में, थोड़े में उसका वर्णन सुनो! ;   देखो, लोग ‘राज्ञः पुरुषः’ कहने की जगह ‘राजपुरुषः’ बोल देते हैं और ‘शाकप्रियः पार्थिवः’ बोलने की जगह ‘शाकपर्थिवः’ बोल देते हैं.
 यह संक्षेप हो गया न! ;   इसी प्रकार भगवान् संक्षेप में ही वर्णन करते हैं ; इस पर मानों अर्जुन ने पूछा कि आप संक्षेप में क्यों वर्णन करते हो?
 ऋषि माने मन्त्रद्रष्टा.
 ऋषि शब्द चाहे जिस किसी के नाम के साथ नहीं जुड़ता.
 आजकल कोई व्याख्यानदाता अच्छा हो, विद्वान् अच्छा हो तो लोग कह देते हैं कि ये ऋषि हैं.
 कई लोग तो गृहस्थी होते हुए ही अपनी साधुता सुचित करने के लिए अपने नाम के साथ ऋषि शब्द लगाते हैं; क्योंकि ऋषि लोग वानप्रस्थाश्रम में रहते थे तो उनकी पत्नियाँ भी साथ होती थीं.
 तो अपनी पत्नी को साथ भी रकें और साधु भी कहलायें, इसके लिए ऋषि नहीं है.
 ‘ऋषयः मन्त्रद्रष्टारः’- जिन्होंने वेद के मन्त्र का साक्षात्कार किया है, उनका नाम ऋषि है.
 आपको मालूम ही है कि गायत्री-मंत्र को पहले पहल किसने देखा था?
 उस ऋषि का नाम है विश्वामित्र.
 गायत्री के प्रथम द्रष्टा विश्वामित्र ही हैं.
 इसी प्रकार और भी अनेक मन्त्रद्रष्टा ऋषि हैं.
 तो भगवान् ने कहा कि ‘ ऋषिभिर्बहुधा गीतम्’- ऋषियों ने बहुत प्रकार से, और ‘छन्दोभिर्विविधैः’- विविध छन्दों में-जैसे त्रिष्टुप्, अनुष्टम्, बृहती, जगती, अतिजगती आदि में गान किया है.
 छन्द किसे कहते हैं?
 ‘छादनात् छन्दः’- जो शब्दों के भीतर परमात्मा को ढक दे, उसका नाम होता है छन्द.
 यह ओढ़ना है भगवान् का.
 छन्द ओढ़कर भगवान् सोते हैं.
 जैसे गोस्वामी तुलसीदासजी की जो रामायण है, वह क्या है?
 रामायण माने राम का महल, राम का अयन; और उसमें जो चौपाई है, वह चारपाई है, भगवान् के सोने के लिए है.
 दोहा में जो पीने के लिए दूध रखा है, दोहन है.
 सोरठा में सीता राम सोते हैं और छन्द ओढ़ते हैं.
 इसलिए इसका नाम रामायण है.
 ऐसे ही वेद के छन्द को ओढ़कर भगवान् सोते हैं.
 ‘ ब्रह्मसूत्रपदैश्चैव ’- यह जो ब्रह्मसूत्र है, वह उस कपड़े का बिलकुल ठीक-ठाक विवेक कर देता है कि उसके भीतर कौन सो रहा है.
 ऐसा नहीं है कि केवल प्रतिज्ञामात्र से कह दिया जाये कि हम कहते हैं, इसलिए मानना पड़ेगा.
 ब्रह्मसूत्र वैसा ग्रंथ नहीं है.
 उसमें ‘हेतुमद्भिः’- एक-एक बात सिद्ध की हुई है.
 ब्रह्म जन्मवाला नहीं है, स्थितिवाला नहींहै, प्रलयवाला नहीं है, इदन्तवाला नहींहै क्योंकि ‘जन्माद्यस्य यतः- अस्य यतः जन्मादि’- इसी से तो इदं का जन्म हुआ है, इसी से उसकी स्थिति होती है, इसी में उसका प्रलय होता है और उसी से इदं की सिद्धि होती है.
 इसलिए ब्रह्म इदं नहीं, अनिदम् है.
 अब बोले कि भाई, वह ज्ञान-स्वरूप है कि सत्तामात्र ही है?
 बोले कि ‘शास्त्रयोनित्वात्’- शास्त्रयोनि होने के कारण जितना ज्ञान दुनिया में निकला है सब उसी से निकला है; इसलिए वह ज्ञान-स्वरूप है.
 ‘जन्माद्यस्य यतः’ से ब्रह्म की सन्मात्रता सिद्ध होती है और ‘शास्त्रयोनित्वात्’ से उसकी चिन्मात्रता सिद्ध होती है.
 अब देखो ‘ विनिश्चतैः'- इसमें दुविधा नहीं कि इधर या उधर; यह बिलकुल विनिश्चित है.
 बोलना हो तो थोड़े में, निश्चय करके बोलो, कि यह बिलकुल पक्की बात हम कह रहे हैं.
 अब भगवान् बोले कि आओ, पहले क्षेत्र का ही स्वरूप बताते हैं.
 तुम क्षेत्र के स्वरूप पर जरा नजर डालो.
 इस साढ़े तीन हाथ के शरीर का नाम क्षेत्र है- यह तो कल्पना ही छोड़ दो.
 इसकी तो कोई गिनती ही नहीं है शास्त्र में.
 यहाँ महाभूत शब्द का अर्थ स्थूल आदि पंचमहाभूत नहीं है, सूक्ष्म महाभूत है.
 उसके बाद अहंकार है, राजस-तामस-वैकारिक के भेद हैं.
 उससे परे बुद्धि है.
 उससे परे अध्यस्त है- कारण शरीर, माया, प्रकृति, अज्ञान, अविद्या है.
 अध्यस्त माने अविद्या- प्रधान.
 अब देखो, महाभूत से शुरू किया और कारण अव्यक्त तक चले गये- ‘कारणशरीरमविद्या’ महत्वत्वाकार परिणाम के पूर्व जो अविद्यामात्र है, उसको बोलते हैं अव्यक्त.
 ‘इन्द्रियाणि दशैंक च पंच चेन्द्रियगोचराः ’ महाभूत के बाद दश इन्द्रियाँ हैं, एक मन है और पाँच इन्द्रियों के विषय हैं.
 अब जो अंतःकरम में रहते हैं, उनको बताते हुए कहते हैं-
 इच्छा-द्वेष, राग-द्वेष, सुख-दुख और इनके संघात माने वह, जो सब जोड़कर प्रपंच बनता है.
 इसमें जो चेतना रहती है वह और इसमें जो धृति है वह.
 ‘एतत्क्षेत्रं समासेन’ संक्षेप में क्षेत्र का यही स्वरूप है.
 भगवान् बोले कि मैंने थोड़े में तुमको क्षेत्र का स्वरूप बताया.
 क्षेत्र और क्षेत्र के विकार दोनों होते हैं.
 कोई-कोई सज्जन कहते हैं कि ‘ महाभूतान्यहंकारः ’ से ‘पंच चेन्द्रियगोचराः’ पर्यन्त तो क्षेत्र है और ‘इच्छा द्वेषं सुखं दुखं संघातश्चेतना धृतिः’ इसका नाम विकार है.
 सविकार क्षेत्र माने एक तो क्षेत्र और दूसरा विकार.
 जब आदमी ज्ञानी हो जाता है तब क्षेत्र तो रहता है, पर विकार नहीं रहते हैं.
 अब थोड़ा अक्लमन्द आदमी भी सोचे कि ज्ञान हो जाने पर संघात रहेगा कि नहीं?
 यह तो जो तत्वज्ञान के विरोधी लोग हैं, उन्होंने स्टंट रचा है कि किसी को शरीर रहते कोई ज्ञानी न माने.
 ज्ञानी मानेगा तो उसका चेला बन जायेगा और वह भी ज्ञानी हो जायेगा.
 इसलिए कुछ स्टंट फैलाओ कि जिन्दा आदमी को कोई ज्ञानी न माने.
 यह तो वोट बिगाड़ने का काम है.
 अच्छा, दुर्जन-संतोष न्याय से हम मान भी लें कि विकार है, तो क्षेत्र में विकार होना क्षेत्र का स्वभाव है कि आगन्तुक है?
 आगन्तुक नहीं है; बिलकुल स्वभाव है क्षेत्र का.
 इसलिए जब तक क्षेत्र रहेगा, तब तक उसमें रोटी खाने की इच्छा होगी.
 वह देखेगा कि साँप फन फुफकारता आ रहा है.
 काटने के लिए, तो उसे उससे द्वेष भी होगा; गंगा में स्नान करेगा तो सुख भी होगा और जिस दिन सिंहासन पर बैठना पड़ जायेगा, उस दिन बड़ा दुख होगा कि हाय रे, आज कैसे मन्द प्रारब्ध का उदय हो गया कि सिंहासन प बैठना पड़ा.
 उत्तम प्रारब्ध में वैराग्य होता है और मन्द प्रारब्ध में सिंहासन होता है.
 प्रारब्ध की दृष्टि यही है.
 तो, यह जो ‘ सविकारमुदाहृतम् ’ और ‘ सुखं दुखं संघातः’ है, इसमें शरीर तो जिस विकार से प्रारम्भ हुआ है, उस विकार-समाप्ति-पर्यन्त संघात रहेगा और उसमें होश-हवाश भी रहेगा.
 चेतना, याद होने पर कहीं बेहोश हो जाता है!
 और धृतिः क्या चलते चलते रुक जायेंगे!
 हाथ को काम करते-करते रोक लेंगे! ;   बोलते-बोलते बोलना बन्द कर देंगे! ;   धारण शक्ति का लोप थोड़े ही हो जायेगा.
 धृत्या यया धारयते मनः प्राणेन्द्रिय-क्रियाः.
 इसलिए स्वाभाविक विकार सहित स्वभावरूप क्षेत्र है और यह प्रकृति से लेकर संघात-पर्यन्त है.
 अब, यह तो उसकी अकलमन्दी की बात है जो अपने को उस क्षेत्र से संबद्ध मानता हो.
 उड़िया बाबाजी महाराज ने पहले ही बताया था कि बेटा, तुम साढ़े तीन हाथ के शरीर नहीं हो.
 कि नहीं, तुम मिट्टी भी नहीं, पानी भी नहीं, आग भी नहीं.
 तुम अगर अपने को क्षेत्र से संबद्ध करना चाहते हो तो पहले आकाश से संबद्ध कर लो.
 ऐसा सोचो कि आकाश ही मैं हूँ.
 मैं हूँ चेतन और आकाश है विशाल.
 तुम आकाश की विशालता अपने में आरोपित कर लो और अपनी चेतना आकाश में आरोपित कर दो.
 यह अभ्यास साढ़े तीन हाथ के शरीर में जो अध्यास है, उसका निवर्तक साधन है.
 है अध्यास परंतु साधक है.
 महात्मा का शरीर साढ़े तीन हाथ वाला नहीं है, समग्र आकाश ही उसका शरीर है.
 वास्तव में तो उसका कोई शरीर ही नहीं है.
 चित्त और चित्ती-चित्तवाला दोनों नहीं है.
 यही महात्मा का स्वरूप है.
 अब देखो, क्षेत्र- क्षेत्रज्ञ, दो चीजें बताने की प्रतिज्ञा की थी और ‘इदं शरीरम्’ और ‘एतद् यो वेत्ति’- कहकर क्षेत्र- क्षेत्रज्ञ का सामान्य वर्णन कर दिया था.
 परंतु क्षेत्र का ज्ञान तो विज्ञान की रीति से ही हो सकता है.
 ‘यत् इदं तत् अहं न भवामि’- जो ‘यह’ है, वह मैं नहीं होता!
 परंतु क्षेत्रज्ञ का ज्ञान अशुद्ध अंतःकरण में नहीं होता है.
 क्षेत्र का ज्ञान अशुद्धान्तःकरण में तो हो जायेगा, परंतु क्षेत्रज्ञ का ज्ञान अशुद्धान्तःकरण में नहीं होगा.
 इसलिए क्षेत्रज्ञ का वास्तविक स्वरूप ब्रह्म ही है और वही क्षेत्रज्ञ है.
 अब उसका ज्ञान प्राप्त करने के लिए साधन चाहिए; तो उसके लिए भगवान् ने बीस साधन बताये हैं-
 हमारे एक मित्र थे.
 घर के लोग तो उन्हें पागल ही समझते थे; लेकिन वे घरवालों से कुछ और नहीं, केवल कागज, कलम, स्याही- ये तीन चीजें लेते थे और अपनी खाट पर बैठे रहकर कुछ न कुछ लिखा करते थे.
 उन्होंने एक से लेकर दस हजार तक की गिनती के अर्थ लिखे थे- जैसे एक माने परमेश्वर, दो माने एक परमेश्वर और एक माया.
 तीन माने त्रिभुवन, चार माने चार प्रकार का अंतःकरण.
 पाँच माने पाँच प्रकार के प्राण.
 ऐसे उन्होंने सारी गिनती के अर्थ लिखे थे ; महाभारत में भी एक गिनतियों का अध्याय आता है कि इतने ये हैं, इतने ये हैं.
 लेकिन हमारे मित्र ने जो अर्थ लिखे थे, वे स्वतंत्र रूप से हिंदी की गिनतियों के ही लिखे थे, जैसे देखो, पनरह (पंद्रह) माने अपने प्राण की रक्षा करो, सोरह माने वही रहेगा जो अपने प्राण की रक्षा करेगा- वही रहेगा.
 सतरह माने सत्य होकर रहो और अट्ठारह माने यहीं रह!
 अब यहाँ तो देखो, बीस साधन हैं.
 इन साधनों को समझने के लिए समझदारी चाहिए ; यह नहीं कि अमानित्व का माने हाथ जोड़कर फिरते हैं- इतना समझ लें.
 हाथ जोड़ने का नाम अमानिता नहीं होता; उसमें तो अपने अच्छेपन का अभिमान हो जाता है कि मैं कितना अच्छा हूँ जो सबको हाथ जोड़ता रहता हूँ.
 इसलिए पहले समझो कि ‘मान’ क्या है.
 शरीर की लम्बाई-चौड़ाई, उम्र और वजन इन तीनों का जो समाहार है, उसका नाम होता है मान.
 जिससे शरीर को नाप लें- दो सेर, पाँच सेर वह वस्तु मान है.
 एक गज, दो गज- यह देश मान है और एक बरस, दो बरस- यह काल-मान है.
 इस मान को जो अपने में आरोपित करता है कि मेरा इतना वजन है, इतनी उम्र है, इतनी लम्बाई-चौड़ाई है, उसे बोलते हैं मानी.
 मानी के भाव को कहते हैं मानित्व- ‘मानिनो भावः मानित्वम्.
 अज्ञान क्या है?
 मानित्व है.
 अमानित्व है.
 मानित्व का तिरस्कार कर दो ; अपने को इतने दिन जीतने वाला, इतना लम्बा-चौड़ा और इतने वजनवाला देहधारी मत मानो!
 लेकिन आप अमानित्व का यह अर्थ न समझ लें कि अमानी के भाव को अमानित्व कहते हैं.
 ऐसा अर्थ करेंगे तो हमारे कहने का सारा मतलब ही खो जायेगा और इतनी देर तक मैंने जो मेहनत की, वह चौपट हो जायेगी.
 अमानी का भाव जिसमें रहे उसका नाम अमानित्व नहीं, वरन् मानित्व का भाव जिसमें न रहे वह अमानित्व है- ‘ अमानो अस्यातीति अमानी तस्य भावः अमानित्वम्.
 इसी तरह से अदम्भित्व है.
 दम्भ माने पूजा के लिए, ख्याति के लिए, जो सद्गुण अपने अन्दर नहीं है- उन्हें प्रकट करना, दिखाना.
 ये जितने ज्ञानचोर हैं न, जो अपने गुरु का नाम नहीं लेते, स्वतः सिद्ध ही घुमते हैं और कहते हैं कि हम तो जन्म से ही सिद्ध हैं, हमें कोई गुरु नहीं मिला है- ये सब दम्भी हैं.
 वे कभी-कभी हिप्नोटाईज होकर भी ऐसा कहते हैं.
 उनके जो विचार होते हैं, उन्हीं की मन-बुद्धि की उपज होते हैं या सुने-सुनाये, उधार लिये हुए होते हैं; लेकिन वे अपने को विचारवान् मान बैठते हैं.
 उन बेचारों को तो माफ ही कर देना चाहिए. लेकिन जो लोग जान-बूझकर दम्भ करते हैं, उनकी रक्षा तो भगवान् ही कर सकते हैं!
 ‘ अहिंसा ’- मन से, वाणी से, शरीर से किसी को दुख न हो.
 और अगर तुम्हें कोई दुख पहुँचा दे, तो?
 शान्तिः- क्षमा कर दो.
 आर्जवम् अर्थात् सरल भाव से रहना चाहिए.
 ‘ आचार्योपासनम् ’- इस पर ज्ञानेश्वर ने दस पन्ने लिखे हैं और इतने भावपूर्ण लिखे हैं कि पढ़कर मनुष्य गद्द हो जाता है! ;   आँखों से आँसू गिरने लगते हैं.
 आचार्य की उपासना क्या है?
 असल में ‘दम्भं महदुपासनात्’ जो आदमी बेड़े के साथ नहीं रहेगा, उसका दम्भ नहीं छूटेगा.
 वह अपने छोटों के बीच में क्यों रहता है?
 इसीलिए, कि उनसे बड़ा बनकर रहे.
 वह अपने बड़े के सामने रहेगा तो सिर झुकाना पड़ेगा, नीचे बैठना पड़ेगा और उसका दिल कैसे छिपा रहेगा उसके सामने?
 इसलिए आचार्य की उपासना करने से होता क्या है, यह देखो!
 आचार्य लोग चंदन कैसा लगाते हैं, बाल कैसे बनाते हैं- इस सबका अनुकरण उनके अनुयायी करते हैं.
 हम ऐसे लोगों को जानते हैं जो यह कहते हैं कि हमारा गुरुजी ऐसे बाल रखते थे, इसलिए हम भी ऐसे ही रखेंगे; ऐसा चंदन लगाते थे त हम भी वैसा ही लगायेंगे.
 लेकिन उनसे यही नहीं सीखा जाता कि उनके गुरुजी के बोध में कितना स्वातन्त्र्य है कि वे न कर्म-पशु हैं, न देव-पशु हैं, न इन्द्रिय-पशु हैं और न ईश्वर-पशु हैं.
 वे तो सर्वविध पशुत्व से मुक्त हो गये हैं, पशुपापविनिर्मुक्त हो गये हैं.
 ये सब बातें गुरु के पास रहने से मालूम पड़ती हैं.
 हम गुरु के पास न रहने वालों को जानते हैं; वे पापमुक्त नहीं हो सकते.
 उनके जीवन में सर्वविध स्वातन्त्र्य तो आ ही नहीं वे बेचारे दोनों मुट्ठियाँ दबाकर और अपना कलेजा थामकर बैठे रहेंगे कि अरे, कहीं हमारे शरीर में यह न आ जाए, हमारे मन में वह न आ जाये.
 अरे बाबा, तुम्हारे जैसे कितने आये और कितने गये!
 निगुरा लोगों को बोध नहीं हो सकता है.
 इसलिए आचार्य के पास रहकर उसका आचार ही नहीं सीखना चाहिए, उसकी स्वच्छन्दता सीखनी चाहिए.
 जिसे दुनियाँ गलती कहती है- अगर वैसी कोई गलती जीवन में आ गयी तो गुरु के पास नहीं रहेगा, वह कैसे सीखेगा कि उस गलती को एक नजर से किस प्रकार भस्म कर दें?
 ‘शौचं स्थैर्यमात्मविनिग्रहः ’- आचार्योंपासना के साथ-साथ पवित्रता के नियम का पालन करना, स्थिरता, तथा अपने इन्द्रिय , शरीर और मन को काबू में रखना साधक के लिए अनिवार्य है.
 इन्द्रियों के विषयों में वैराग्य और अहंकार का परित्याग होना चाहिए.
 जन्म, मृत्यु, व्याधि, दुःख, दोषानुदर्शन- ये सब दोष हैं.
 जब तक जीओगे, जन्म-मरण का चक्कर दिखायी पड़ेगा.
 तुम कहीं सुनकर आये कि महात्मा को तो रोग ही नहीं होता; इसलिए जिसको रोग होगा, उसे महात्मा नहीं मानोगे न!
 अरे अभी तक तुम्हारे गुरुजी को रोग नहीं हुआ है, किन्तु बुढ़ापे में हो जायेगा तो कह देना कि वे ज्ञानी नहीं है!
 ‘ दुखदोषानुदर्शनम् ’- यह अनुदर्शन आता ही ऐसे है, बिना देखे नहीं आता है.
 जन्म, मृत्यु, जरा, व्याधि दुख- ये सब हैं दोष, और दुनिया में सब जगह लगे हुए हैं.
 ऐसा कोई नही है माई का लाल, जो दुनिया में पैदा हो और इन दोषों से बच जाये!
 इसलिए जो पैदा नहीं हुआ है, वह अपना स्वरूप है- इसको देखो.
 ‘असक्तिः’- पुत्रदारगृहादिषु असक्तिः- पुत्र के साथ, स्त्री के साथ, गृहादि के साथ आसक्ति न हो और साथ ही साथ ‘अभिष्वंगः’- पक्षपात भी न हो.
 ’ ये सुखी हैं तो हम सुखी हैं, ये दुखी हैं तो हम दुखी हैं.
 अरे हाय हाय, मैं तो मर गया!
 कैसे मर गया भाई?
 अबी तो बोल रहे हो तुम कैसे मर गये?
 कि हमारा मित्र मर गया तो मैं मर गया.
 देखो, प्रारब्ध कहाँ रहता है- इस प भी आपने कभी ध्यान दिया होगा.
 प्रारब्ध अपने ही अंतःकरण में और अपने ही शरीर में रहता है जैसे कोई मरता है न, तो अपने प्रारब्ध से मरता है और हम रोते हैं तो अपने प्रारब्ध से रोते हैं.
 हमारे प्रारब्ध से वह मरता नहीं है.
 मरा वह अलग अपने प्रारब्ध से और रोये हम अलग अपने अंतःकरण में, जहाँ अनुकूल-प्रतिकूल भाव हो गया है.
 प्रतिकूल भाव होने से रोये हम; अंतःकरण हमारे प्रारब्ध से युक्त है.
 लेकिन महाराज, लोग बोलते हैं कि अपना प्रारब्ध अपने शरीर में काम करेगा, दूसरे के शरीर में काम नहीं करेगा और जो दूसरे के शरीर में काम करेगा वह हमारे शरीर में काम नहीं करेगा.
 घर जलता है आग लगने से और कोई आग प्रारब्ध से दूसरे के लगावे तो उसे ताप लगता है, लेकिन घर जलने पर जो दुख होता है- वह घर दुख नहीं देता, आग दुख नहीं देती, वह आग लगाने वाला दुख नहीं देता.
 हमारे ही प्रारब्ध हैं कि हम रोने लग जाते हैं.
 प्रारब्ध की रीति यह है.
 ‘नित्यं च समचित्तत्वम् ’- अरे भाई, कभी इष्ट होगा, कभी अनिष्ट होगा, कभी अपने मन का होगा और कभी अपने मन के खिलाफ होगा.
 तब क्या करें?
 कि दोनों में चित्त को समान रखो.
 भगवान् कहते हैं कि देखो, भक्ति में एक बात तो यह है कि अन्य योग न हो.
 किसी दूसरे के साथ भक्ति न हो जाये, वह केवल मेरे साथ ही हो.
 यहाँ भगवान् ने भक्ति के साथ अव्यभिचारिणी शब्द का प्रयोग किया है.
 भक्ति व्यभिचारिणी हो जाये तो क्या होगा?
 चार दिन भैरवकी , चार दिन भूत की, चार दिन चंद्र की और चार दिन इन्द्र की!
 यह शुद्ध भक्ति नहीं है.
 इसलिए भक्ति में व्यभिचार नहीं आना चाहिए.
 उसमें अन्य योग नहं हो, अन्य से संयोग नहीं हो- ऐसी भक्ति हो.
 ‘ विविक्तदेशसेवित्वम् ’- इस ज्ञान के लक्षण में दोनों तरह की गुंजाइश है.
 एक तो ‘विविक्तदेशसेवित्वम् अरतिर्जनसंसदि’ और ‘अमानित्वम् अदम्भित्वं क्षान्तिः आर्जवनम् आचार्योपासनम्’- ये सब ऐसे मालूम पड़ते हैं कि जैसे संन्यास लेकर ही इस ज्ञान की साधना की जाती है, परंतु ‘असक्तिरनभिष्वंगः पुत्रदारगृहदिषु’- इससे ऐसा मालूम होता है कि वे सब हैं और उनसे आसक्ति तथा अभिष्वंग नहीं है.
 कभी-कभी संन्यासियों को अपने पूर्वाश्रम के संबंधियों का स्मरण होता है और उनसे आसक्ति होती है; लेकिन वह भी नहीं चाहिए.
 इसलिए ‘विविक्तदेशसेवित्वम्’- पवित्र एकान्त देश में रहो और रति जन-संसद में न हो.
 पाना चाहते हो ब्रह्मज्ञान और बनना चाहते हो लोकसभा के सदस्य!
 चुनाव लड़ने के लिए कितना झूठ बोलना पड़ेगा और कितने लोगों को फँसाना पड़ेगा.
 इसलिए यह चुनाव नहीं चाहिए.
 अध्यात्म ज्ञान में नित्यता होनी चाहिए.
 कोई कहे कि बाबा, यह तो बड़ा मुश्किल है, हमसे नहीं होता- तो तुमको बुलाता कौन है?
 अरे तुम्हें हजार बार गर्ज हो, अच्छा लगे तो सब कुछ छोड़कर इस पर आओ.
 अध्यात्मज्ञान माने आत्मादि- विषयक जो ज्ञान है, उससे पता चलता है कि देह के भीतर मशीनरी कैसे काम करती है.
 ‘स्वभावोऽध्यात्मविद्या’- अपने स्वभाव का नाम अध्यात्म है.
 तुमने दूसरों का तो अध्ययन बहुत किया है!
 हमारी जानकारी में ऐसे लोग हैं जो हमारी बोली की, हमारे हँसने की बिलकुल नकल कर लेते हैं!
 अरे कुत्ता कैसे भूँकता है और बन्दर कैसे बोलता है- लोग तो उसकी भी नकल कर लेते हैं.
 एक बार धौंस गया था जो मध्य प्रदेश के जंगलों में है.
 वहाँ गाँव के लोग रात को मनोरंजन करने के लिए आये तो जब कुत्तों की तरह बोलने लगे, तो गाँव के कुत्ते भूँकते हुए उधर आ गये और जब गीदड़ों तरह बोलने लगे, तो जंगल के गीदड़ भी बोलने लगे.
 ऐसे नकल करने में समर्थ लोग होते हैं!
 तो लोग दूसरों के बारे में तो बहुत जान लेते हैं, उनकी नकल भी कर लेते हैं, किन्तु अपने बारे में बिलकुल ठन-ठन गोपाल होते हैं.
 मोटर चला तो रहे हैं परंतु मोटर की कौन सी मशीन कैसे काम करती है यह बात मालूम नहीं है.
 आँख कैसे देखती है, कान कैसे सुनता है, मन कैसे सोचता है- इसका नाम है अध्यात्म.
 किस अखण्ड आत्मा के अस्तित्व से संपूर्ण इन्द्रियाँ सत्तास्फूर्ति प्राप्त करती हैं; वे कौन सी रश्मियाँ हैं जिनके पड़ने पर तवा गर्म हो जाता है और रोटी सिंक जाती हैं- इसकी जानकारी का नाम अध्यात्मज्ञान.
 ‘ तत्वज्ञानार्थदर्शनम् ’- तत्वज्ञान का प्रयोजन क्या है?
 बोले कि तत्वज्ञान का प्रयोजन कुछ नहीं है.
 इसका अर्थ लिखा तो है, परंतु ‘तत्वज्ञानमेव अर्थः तस्य दर्शनम्’- तत्वज्ञान ही जीवन का प्रयोजन है.
 देखो, हमें सुख मिले- यह बहुत लोग चाहते हैं.
 हमें भगवान् का दर्शन हो- बहुत लोग चाहते हैं.
 लेकिन अँधेरे में कब तक भटकते रहोगे?
 क्या तुम्हें अंधेरे में ही सुख चाहिए?
 यहाँ साधु लोग, गृहस्थ लोग जंगलों में रहते हैं, उन्हें शायद मालूम होगा कि बम्बई में ऐसे-ऐसे क्लब बने हुए हैं, जिनका नाम ही होता है नाइट क्लब माने अन्धकार-क्लब.
 उसमें दिन में भी अंधेरा करके रहते हैं और रात में अंधेरा कर लें तो कोई आश्चर्य ही नहीं.
 वहाँ जाकर लोग घंटे-दो-घंटे नंगे होकर रहते हैं.
 इस प्रकार जो परमात्मा के ज्ञान के बिना अपना जीवन व्यतीत कर रहा है, वह असल में अंधकार में अपना जीवन व्यतीत कर रहा है.
 और इस अंधकार से अगर उसे छुटकारा पाना नहीं है तो उसका मानव-जीवन व्यरथ ही है!
 सबसे बढ़िया बात यह है कि हमारे जीवन में तत्वज्ञान का प्रकाश होने पर हम उसमें खायेंगे, कि प्रकाश होने पर उसमें पढ़ेंगे या कि प्रकाश होने पर उसमें चलेंगे.
 हमें तो वह प्रकाश ही चाहिए.
 हम अज्ञान का जीवन व्यतीत करना नहीं चाहते हैं.
 हमें अज्ञानी जीवन नहीं चाहिए- बस, इतना ही प्रयोजन है.
 ‘ एतज्ज्ञानं प्रोक्तम्’- इसी का नाम है ज्ञान.
 ज्ञान माने ज्ञान का साधन- ‘ज्ञायते अनेन इति ज्ञानम्’, यहाँ ज्ञान शब्द करण अर्थ में हैं ; यह ज्ञान का साधन है.
 और ‘अज्ञानं यदतोन्यथा’- जो इसके विपरीत है, वह क्या है?
 उसका नाम अज्ञान है.
 ‘यत् असत् ज्ञानम् अन्यथा तत् अज्ञानम्’- जब आप मानी बनते हैं, हिंसक बनते हैं तब आपके जीवन का क्या कोई प्रयोजन होता है?
 इसलिए आप ज्ञानी बनिये.
 अब अज्ञान का वर्णन हो गया, और क्षेत्र-क्षेत्रज्ञ का वर्णन हो गया.
 इसके बाद ज्ञान-ज्ञेय का वर्णन करते हैं.
 असल में प्रमाण और प्रमेय की रीति निराली है.
 हमें यह कहने में कोई संकोच नहीं है कि जो लोग धर्म और धर्म का फल चाहते हैं, जो लोग उपासना और उससे अपने इष्टदेव का साक्षात्कार चाहते हैं और जो लोग योगाभ्यास करके उससे सम्प्रज्ञात असम्प्रज्ञात समाधि चाहते हैं या द्रष्टा का अपने स्वरूप में अवस्थान चाहते हैं, उन लोगों का मार्ग जुदा है.
 प्रमाण-प्रमेय का जो मार्ग है, वह साध्य-साधन का मार्ग नहीं है.
 तत्वज्ञान साधन नहीं है.
 यह तो प्रकाश है.
 इससे जो वस्तु मिलती है वह साध्य नहीं है, वह तो सिद्ध है और पहले से मौजूद है.
 केवल अज्ञानावरण का नाश होता है, क्योंकि साध्य वस्तु नाशवान् होती है और साधन कर्तृत्वपूर्वक होता है.
 साधन कर्तृतन्त्र है, कर्ता के अधीन है.
 करें, न करें, छोड़ दें, बदल दें, राम-राम करें, न करें और राम-राम की जगह शाम-शाम करनने लग जायें- यह करने वाले के अधिकार में है.
 ‘कर्तुम् अकर्तुम् अन्यथा कर्तुम्’- इसका सामर्थ्य कर्ता में होता है.
 उसका नाम साधन होता है जिसे आप छोड़ सकते हैं.
 उस साधन से जो मिलता है, वह उत्पाद्य होता है और वह क्योंकि साधन से उत्पन्न होता है, इसलिए अनित्य होता है- ‘यज्जन्यं तद् अनित्यम्.
 ’ साधन से जो भी फल पैदा होता है, वह अनित्य होता है.
 धर्म से स्वर्ग मिलेगा, वहाँ से आना पड़ेगा.
 उपासना से इष्टदेव मिलेगा- बड़ी कृपा करके, लेकिन जब उसका मन अवतार लेने का होगा, तब कहेगा कि चलो, वानर बानो, भालू बनो- और आपको ले आयेंगे अपने साथ इस धराधाम पर.
 योगाभ्यास में समाधि लगेगी.
 जब तक अभ्यास का वेग बना रहेगा तब तक आप समाधि में रहेंगे; अभ्यास का वेग शिथिल होते ही आपका व्युत्थान हो जायेगा.
 किन्तु तत्वज्ञान न हो तो कर्ता के अधीन साधन है और इसका फल उत्पाद्य-साध्य है.
 तब फिर क्या वेदान्त-मत में साधन बिलकुल व्यर्थ है?
 नहीं, व्यर्थ नहीं है.
 व्यर्थ क्यों नहीं है?
 इसलिए कि अंतःकरण में जो दोष हैं उनका निवारण करने के लिए साधन है.
 धर्मानुष्ठान करोगे तो मल दूर होगा; उपासना- अनुष्ठान करोगे तो मनोराज्य दूर होगा.
 परंतु अज्ञान का जो आवरण है, वह केवल तत्वज्ञान से ही भंग होगा.
 अब हम जो वर्णन करने जा रहे हैं, वह साध्य-साधन की बात नहीं है.
 वह न साधन है, न साध्य है ; यदि कहो कि ब्रह्म होना साध्य नहीं है?
 तो उत्तर है कि नहीं.
 क्योंकि अभी आपने वेदान्त का ककहरा भी नहीं सीखा; होड़ाचक्र भी नहीं पढ़ा.
 वेदान्त की लघुकौमुदी होती है, वेदान्त का तर्कसंग्रह होता है, वेदान्त की मीमांसा- परिभाषा होती है.
 सब वह आपने अभी नहीं पढ़ा ; तब आपको वेदान्त का ज्ञान कैसे होगा?
 जहाँ साधन, साध्य और साध्य-फल से वैराग्य होता है और साध्य कारण से वैराग्य होता है, वहाँ जो अकार्य अकारण वस्तु का स्वरूप है, उसे बोलते हैं- ‘ज्ञेय’.
 भगवान् कहते हैं कि जो ज्ञेय है, अब मैं उसका प्रवचन करता हूँ- ‘प्रवक्ष्यामि’.
 अच्छा, ज्ञेय क्या है?
 यह मत समझना कि ज्ञेय साध्य होता है.
 नहीं, ज्ञेय पहले से मौजूद होता है और जाना जाता है तथा साध्य पहले से मौजूद नहीं होता, साधन से पैदा किया जाता है.
 यह दोनों में अंतर है ; अपने मन से किताबें पढ़ने वाले लोग वेदान्त का मतलब नहीं समझते.
 ‘यज्ज्ञात्वामृतमश्रुते’- अरे, इसे ज्ञान मात्र से ही अमृतत्व में व्याप्ति हो जाती है माने हम अमृत स्वरूप हो जाते हैं.
 ‘अमृतमश्नुते’ का अर्थ है ‘अमृतो भवति!’ ‘अमृतम् अश्नति’ नहीं, पीने का जो अमृत मिलता है प्याले का प्याला वह नहीं है यह.
 यहाँ ‘अश्नाति’ नहीं, ‘अश्नुते’ है- ‘अमृतं भवति इत्यर्थः ; ’ अमृत ही हो जाता है.
 अच्छा बाबा, बोलो न, कि वह ज्ञेय क्या है?
 तो सुनो- ‘अनादिमत्परं ब्रह्म न सत्तन्नासदुच्यते’.
 बोले कि ‘यत् आदि मत भवति तद् ब्रह्म न भवति ; ’ ‘अनादि मत’ को एक पद मत करो.
 ऐसे नही कि आदिर्यस्त तत् अनादिमत् ब्रह्म.
 यह कैसा है? ;   बोले कि आदिमत् है, आदि-अन्तवाला है ; इसलिए आद्यन्तवत् कौन्तेय न तेषु रमते बुधः ; घट प्रत्यक्ष प्रमाण से आदिमान् है और अन्तवान् भी है.
 पृथिवी अनुमान प्रमाण से आद्यन्तवती है, प्रकाश शास्त्र-प्रमाण से आद्यन्तवान् है और प्रकृति साक्षात् अपरोक्ष अनुभव से नितान्त मिथ्य है.
 वह अनुभव से मिथ्या है, ब्रह्मानुभूति से मिथ्या है और उसमें प्रमाण-प्रमेय का व्यवहार बना रहेगा तो प्रकृति का बोध नहीं होगा.
 प्रमाण प्रमेय का व्यवहार ही तो प्रकृति है!
 प्रमाण-प्रमेय के व्यवहार से प्रकृति का बोध नही होता, स्वानुभूति से प्रकृति का बोध होता है.
 शब्द प्रमाण से अकाश का बाध होता है, अनुमान प्रमाण से पृथ्वी का बाध हो जाता है और प्रत्यक्ष प्रमाण से घाट का बाध हो जाता है.
 ’ आदिमत् माने जितनी आदिवाली वस्तुए हैं- जिनका आदि है और अन्त है, वे ज्ञेय नहीं है; वे तो उत्पाद्य हैं, विनाश्य हैं, आद्य हैं और संस्कार्य हैं; सिद्ध नहीं है.
 वह कौन है बाबा?
 कि उसे हम परब्रहम बोलते हैं.
 कि नहीं, उसमें भी परात्पर ब्रह्म- भेद से दो प्रकार के ब्रह्म का वर्णन आता हैं.
 जो कारण ब्रह्म है, सगुण ब्रह्म है- वह अपर ब्रह्म है.
 हम तो पर ब्रह्म का वर्णन करतें है.
 सगुण ब्रह्म से व्यवच्छेद करने के लिए ब्रह्म का विशेषण है परम्.
 अच्छा, तो वह सत् है कि असत्?
 बोले कि व्यवहार में जिसे तुम सत्-असत् सुनते हो, उस प्रवृत्ति का उसमें कोई निमित्त नहीं है.
 ‘अस्ति’ प्रत्यय के विषय को व्यवहार में ‘सत्’ बोलते हैं.
 और ‘नास्ति’ प्रत्यय के विषय को व्यवहार में ‘असत्’ बोलते हैं.
 ‘अस्तीति सत्, नास्तीति असत्.
 लेकिन महाराज, जैसे भज् है न, भक्तः’ इसको ‘है’ बोलते हैं क्योंकि यह ‘अस्ति-प्रत्यय’ का विषय है.
 ‘घटाभावः अस्ति’- ऐसा बोलते हैं.
 इसलिए सत्तानुगति तो सर्वत्र है.
 घटकाल में जो वहाँ घटाभाव था वह घट के उड़ने से नहीं उड़ा.
 और फिर घट को लाकर रख दो तो वहाँ जो उसका अभाव था, वह क्या उड़ गया? ;   तो घटोक्ति, घटाभावोक्ति दोनों में जो सत्ता है, वह विश्व है ; इसलिए घट-घटाभाव विलक्षण सत्ता है.
 द्रव्य, गुण, कर्म में समवाय-सम्बन्धेन, समवाय में स्वरूप-सम्बेधन सत्ता है ; और आगे?
 द्रव्य, कर्म, गुण में सामान्य और विशेष समवाय तो आ ही गया.
 विशेष और अभाव में समवाय-घटित सम्बन्ध से सत् है.
 संयोगित्वेन ही सब कुछ सत् होता है.
 इसलिए सह सत् अभाव को भी सत् बनाता है और अभाव के प्रतियोगी को भी सत् बनाता है.
 वह घट और घटाभाव दोनों में विलक्षण है.
 ‘न सत्तन्नासदुच्यते’- तब उसको सत् कहें कि असत् कहें?
 बोले कि हम सत्-असत् का वारण नहीं करते हैं ; अरे, तुम्हारा मन हो तो सत् कह लो, मन हो तो असत् कह लो!
 श्रुति में दोनों शब्दों का प्रयोग ब्रह्म के लिए है- ‘सदेव सोम्य इदम् अग्रे आसीत्.
 हमारा सत् असत् पर आग्रह नहीं है, परंतु ‘न सदुच्यते’ इस पर आग्रह है ; यहाँ ‘उच्यते’ रूप जो क्रियापद है, इसके निषेद के लिए नकार है, सत्-असत् के निषेध के लिए नहीं ; ‘तत् सत् न उच्यते, तत् असत् न उच्यते, सदसत् न उच्यते.
 ’ बोलो मत!
 बोलकर मत बताओ. वह मौन का साक्षी है, मौन का अधिष्ठान है; वहीं पर परमात्मा है.
 क्या अज्ञान सत् से परिच्छिन्न होकर दूषित नहीं हो गया?
 बोले कि नहीं.
 सब पाणिपाद में वही पाणिपाद को सत्ता-स्फूर्ति देने वाला है.
 सब श्रवण में वही श्रवण को सत्ता-स्फूर्ति देने वाला है.
 सब आँख-सिर-मुख में वही आँख-सिर-मुख को स्फूर्ति देने वाला है.
 सब श्रवण में वही श्रवण को सत्ता-स्फूर्ति देता है ; और उसका आवरक कोई नहीं है, उसको ढकने वाला कोई नहीं है, उसका आवरण कोई नहीं है.
 अरे, वही सबको ढके हुए है.
 ‘सर्वमावृत्य तिष्ठति’ ब्रह्म से सब आच्छादित है.
 सबके भीतर ऐसा अपरिच्छिन्नपूर्ण पदार्थ बैठा हुआ है कि सर्व का सर्वत्व ही बाधित है.
 संपूर्ण इन्द्रियाँ और संपूर्ण इन्द्रियों के गुण उसी से आभासित हो रहे हैं, उसी में उनका अध्यारोप हो रहा है और ‘सर्वेन्द्रिय-विवर्जितम्’ उसमें कोई इन्द्रिय नहीं है.
 ‘ असक्तम् ’ वह किसी के साथ चिपकता नहीं है.
 ‘निर्गुण गुणभोक्तृ च’ उसमें कोई बन्धन नहीं है, उसमें सत्व, रज, तम नहीं है.
 अनन्त कल्याण गुणगण भी नहीं है.
 ऐसा है वह निर्गुण ; वह, ‘गुणेभ्यो निष्क्रान्तं निर्गुणम्’ है.
 तब ये गुण किसको मालूम पड़ते है?
 ‘गुणभोक्तृ च.
 भोक्तृत्वं नाम?
 उपलब्धृत्वम्’ माने संपूर्ण गुणों की उपलब्धि उसे हो रही है.
 अच्छा महाराज, अब बाहर – भीतर की कुच बात तो बताओ.
 भीतर होगा तो आँक बन्द करके देखेंगे और बाहर होगा तो खुली आँख से देखेंगे.
 लेकिन भाई, देह और आँख में सो ते अहंता ममता हटती नहीं है.
 इसी से लोगों को ब्रह्म देखने का बड़ा भारी शौक चर्राता है कि हम तो देखकर ही रहेंगे.
 अरे, कैसे देखोगे?
 लेकिन यह चामकी खुर्दबीन ब्रह्म को देखने के लिए नहीं है.
 वह न बाहर है, न भीतर है.
 हमने बचपन में ‘सुंदर-विलास’ नामक ग्रंथ पढ़ा था ; उसमें कुछ ऐसा लिखा था- ‘वह एक कि दोय?
 न वह एक है, न दो है.
 न यहाँ और न वहाँ है.
 वह बाहर-भीतर एक रस है.
 बाहर शून्य भीतर शून्य, शून्य आकाश नहीं देखो, बाहर पूर्ण, भीतर पूर्ण!
 महाराज, आपने बड़े जोर से तो क्षेत्र-क्षेत्रज्ञ विवेक किया और अब यह बोलते हो कि ‘अचरं चरमेव च’ बाहर-भीतर वही है.
 बोले कि हाँ, चर उपाधि भी वही है और अचरर अथवा अचल उपाधि भी वही है.
 पाषाण, पर्वत आदि अचल उपाधि हैं और मनुष्य, पशु, पक्षी आदि चल उपाधि हैं.
 इन सबमें वह परमात्मा ही है.
 यह जो चराचर का विभाग है, ऐन्द्रियक है.
 वह इतना सूक्ष्म है कि जाना नहीं जाता है.
 अच्छा, दूर है कि पास है?
 बोले- ‘दूरस्थं चान्तिके च तत्’- अज्ञानियों के लिए बहुत दूर है और ज्ञानियों के लिए बिलकुल निकट है.
 ये जो मिट्टी, पानी, हवा आदि अलग-अलग मालूम पड़ते हैं, असल में अलग-अलग नहीं है.
 हम लोग अलग-अलग साँस ले रहे हैं, सबकी धौंकनी अलग-अलग चल रही है, लेकिन हवा एक ही है.
 इसी तरह सबके शरीर में गर्मी एक ही है.
 पानी एक ही है ; माटी एक ही है ; आकाश एक ही है.
 माफ करना, मन भी सबका एक ही है.
 श्रद्धालु लोग मानते हैं कि हमारे मनन में तो ऐसा-ऐसा है और उनके मन में ऐसा-ऐसा है, असल में मन स्तर भी एक ही है.
 अन्त है तो इतना ही कि उस मन को एक अपना मानकर रो रहा है, हँस रहा है और एक उसको बिल्कुल मिथ्या मानकर न रो रहा है, न हँस रहा है.
 वह जो मिथ्यात्व का का ज्ञान है वह बिल्कुल एक ही है.
 परमात्मा संपूर्ण प्राणियों में अविभक्त है, किन्तु विभक्त के समान स्थित है.
 यही भूत-भर्ता है- पालन-पोषण-कर्ता है, सत्ता-स्फूर्ति देने वाला है और ग्रसिष्णु से माने सबको अपने-आपमें ग्रस लेता है.
 यही प्रभविष्णु है अर्थात् अपने आपमें से अलग कर देता है.
 जैसे मकड़ी जाले को उगलती रहती है, निगलती रहती है; उसमें खेलती है- वैसे ही यह प्रभविष्णु परमात्मा करता है.
 सच पूछो तो यह ज्ञान स्वरूप रज्जु-रज्जु नहीं, रज्जूपहित चैतन्य है.
 सर्प का अधिष्ठान रज्जु नहीं है, सर्प का अधिष्ठान तो रज्जूपहित चैतन्य है- इसको वेदान्त का विद्यार्थी जानती ही है.
 रज्जूपहित चैतन्य साँप को उगल देता है, साँप को अपने में रख लेता है और साँप को निकल लेता है.
 असल में जो अंतःकरणोपहित चैतन्य है, वही रज्जूपहित चैतन्य है, दूसरा नहीं है.
 अच्छा, आप चाहे खुली आँख से देखो, चाहे बन्द आँख से देखो, आपके सामने वाला आदमी आपको मालूम पड़ रहा है.
 दोनों में से तीसरी जगह तो हो नहीं सकती न!
 चाहे आप खुली आंख से हों, चाहे बन्द आँख से हों, आपको सामने वाला आदमी मालूम पड़ रहा है!
 कहाँ मालूम पड़ रहा है?
 आपके अंतःकरण की एक वृत्ति ही तो तदाकार होकर मालूम पड़ रही है!
 खुली आँख से भी मालूम पड़ता है अंतःकरण में.
 अच्छा, जो आपके अंतकरण में अखण्डानन्द मालूम पड़ रहे हैं, क्या उनमें कोई दूसरा चेतन है?
 क्या वह पूर्वजन्म से आया है?
 क्या वह उत्तर जन्म में जायेगा?
 अरे, जो आपके अंतःकरण से अवच्छिन्न चैतन्य है, वही आपके अंतःकरण में अखण्डानन्दाकार भास रहा है और तदवच्छिन्न चैतन्य भी वही है.
 इसी को बोलते हैं, कि जब तक अंतःकरणावच्छिन्न चैतन्य प्रमाता वृत्ति-प्राणलिका के द्वारा विषयावच्छिन्न चैतन्य से एक नहीं होता, तब तक विषय का ज्ञान नहीं होता.
 जब तक आपके अंतःकरण अवच्छिन्न चैतन्य और आपके अंतःकरण में भासमान अखण्डानन्द का चैतन्य एक नहीं होगा, तब तक आपको अखण्डानन्द मालूम ही नहीं पड़ेंगे.
 एक बार स्वामी मंगलनाथजी महाराज से किसी बात को लेकर एक विद्वान् महात्मा ने कहा कि नाथजी, तुम प्रपञ्ची हो गये हो!
 नाथ जी हँस पड़े और बोले कि भाई, जब तक तुम्हारा अंतःकरणावच्छिन्न चैतन्य प्रपंची चैतन्यावच्छिन्न से एक नहीं होगा, तब तक तुम्हें प्रपंची का ज्ञान ही कैसे होगा?
 अरे तहम तुम तो एक ही हैं.
 हम प्रपंची हैं तो तुम भी प्रपंची हो और तुम प्रपंची हो तो हम भी प्रपंची हैं.
 हम तुम दोनों तो एक ही हैं.
 यह सच्ची घटना है, झूठी नहीं है.
 फिर लोग उन्हीं को प्रपंची कहने लगे.
 उन्हें का नाम प्रपंची हो गया ; नाथजी को तो कोई प्रपंची बोले नहीं!
 वे तो साक्षात् ब्रह्म थे महाराज!
 एक बार उनके ‘विचारबिन्दु’ का स्वाध्याय कर लो तो प्रमाण- प्रमेय का सारा रहस्य खुल जायेगा.
 उन्हीं का ‘वीर-विजय’ पढ़ लोगो तो जीवन्मुक्ति का विलक्षण सुख तुम्हें मिल जायेगा.
 इसलिए तुम्हारा जो अंतःकरणावच्छिन्न चैतन्य है, वही भूतभर्तृ है, वही अखण्डानन्द को अपने अंतःकरण में सत्ता-स्फूर्ति देने वाला है, वही अन्तःकरण का लोप करने वाला है और वही अखण्डानन्द को जन्म देने वाला है.
 ‘ज्योतामपि तज्ज्योतिः ’- ज्योतियों की भी ज्योति है.
 सूर्य , चंद्रदादि ब्रह्म ज्योति हैं और नेत्र त्वक् आदि अध्यात्म ज्योति हैं.
 अंतःकरणादि रूप जो ज्योति है, उनकी भी ज्योति स्वयं प्रकाश है और ‘ तमसः परमुच्यते’- अविद्या आवरण उसका स्पर्श नहीं करता है.
 अब भगवान् ने बताया ‘ज्ञानम्’.
 ज्ञान से ज्ञान मिलता है.
 एक हो गया वह ज्ञान जो ज्ञान प्राप्त करने का साधन है, ‘ज्ञायते अनेन इति ज्ञानम्’- और यहाँ जो ज्ञान है, यह करणव्युत्पत्ति से नहीं है, भाव्युत्पत्ति से है- ‘ज्ञप्तिर्ज्ञानम्’.
 यह तो ज्ञानस्वरूप है और यह यहीं जीवन में ज्ञातव्य है.
 श्रुति कहती है-
 इस जीवन में जान लिया तो सब कुछ पा लिया और अगर जीवन में नहीं जाना तो ‘महती विनष्टिः’- अपना सत्यानाश कर लिया.
 इसलिए ‘भूतेषु भूतेषु विचित्य धीराः’- एक-एक पदार्थ में उसका चयन करो, उसको चुनो.
 तुम्हारा देहाभिमान छूट जायेगा, तुम स्वयं अमृत हो जाओगे- ‘ प्रेत्यास्माल्लोकादमृता भवन्ति.
 ‘तदपश्यत् तद्भवत्’- यजुर्वेद की श्रुति है कि जिसने उसको देखा, वह वही हो गया, क्योंकि वही था.
 देखकर हो गया सो नहीं, होने से पहले, देखने से पहले वही था- ‘तदासीत्’.
 जो था, वही देखा और जो था वही हुआ.
 न नया देखा और न नया हुआ.
 ‘ज्ञानं ज्ञेयं ज्ञानगम्यम्' ’- ये जो अमानित्वादि साधन हैं, उनसे वह गम्य है.
 वह रहता कहाँ है?
 ‘हृदि सरवस्य विशिष्टतम्’- सबके हृदय में ही वह विराजमान है, दूर नहीं.
 विष्ठित है, प्रतिष्ठित है.
 भगवान् ने कहा कि देखो, मैंने समास में संक्षेप में क्षेत्र, ज्ञान और ज्ञेय का वर्णन किया है.
 महाराज, आपने तीन ही क्यों बताया? ;   ‘क्षेत्रं क्षेत्रज्ञं ज्ञानं ज्ञेयं’ ये चार बताना चाहिए था न!
 बोले कि नहीं, यहाँ तो ‘ज्ञानम्’, ‘ज्ञेयम्’ बताया, वही क्षेत्रज्ञ है और कुछ नहीं है.
 उसी का नाम क्षेत्रज्ञ है, अलग क्षेत्रज्ञ नहीं है.
 मद्भक्त एतद्विज्ञाय- लो देखो, पहले भगवान् का भक्त होना चाहिए.
 भक्त होने पर ज्ञान का अधिकार आ जाता है.
 ’ यह तो ज्ञान साधन में भी बताया ही था- कि ‘मयि चानन्ययोगेन भक्तिरव्यभिचारिणी.
 ’ वहाँ भक्ति शब्द का जो अर्थ है, वह ‘भक्ति अस्यास्ति इति भक्तः’ है, यह मत्वर्थीय अच् प्रत्यय है.
 वही ‘अनंन्ययोगेन’ अव्यभिचारिणी भक्तिवाला जो पुरुष है, वह संपूर्ण ज्ञान साधन का उपलक्षण है और ‘एतद्विज्ञाय’ इसका विज्ञान प्राप्त करके ‘मद्भवायोपपद्यते’ मेरा स्वरूप ही हो जाता है.
 ज्ञानमार्ग में मेरा स्वरूप हो जाता है.
 इसका अर्थ है कि वास्तव में वह मेरा स्वरूप ही है ; केवल अज्ञानमात्र व्यवधान है और विज्ञान मात्र से व्यवधान की निवृत्ति हो जाती है.
 अब पहले जिसको क्षेत्र कहा, क्षेत्रज्ञ कहा, उसी को प्रकृति- पुरुष का नाम देकर सांख्यविधि से भी उसी को विवेक कर देते हैं, क्योंकि ‘द्विर्बद्धं सुबद्धं भवति.
 ’कहते हैं कि एक है प्रकृति और एक है पुरुष.
 ये दोनों अनादि हैं.
 लो भाई, यहाँ वेदान्त सिद्धांत रहा है कि गया?
 बोले कि गया नहीं.
 वह ऐसी चिड़िया नहीं है कि ताली बजायी और उड़ गयी.
 अनादि है, ठीक है.
 लेकिन कोई भी वस्तु अनादि होने के कारण ही अनन्त हो, यह नियम नहीं है.
 आप अपने अज्ञान को ले लीजिए.
 यह अनादि है कि नहीं?
 अज्ञान अनादि है ; परंतु अनादि होने पर भी शान्त है.
 अज्ञान का यही स्वभाव है.
 इसी तरह प्रकृति-पुरुष अनादि है.
 क्योंकि यदि वे अनादि न हों तो ईश्वर मालिक किसका रहेगा?
 शंकराचार्य जी ने कहा, ‘ईषितव्याभावे ईश्वराभावप्रसंगः’- यदि प्रकृति नहीं होगी तो ईश्वर अन्तर्यामी किसका होगा?
 पुरुष नहीं होगा तो ईश्वर का नियन्ता किसका होगा?
 इसलिए ईश्वर अनादिकाल से प्रकृति पुरुष का नियमन करता है.
 अब प्रकृति और पुरुष का विवेक क्या है?
 विकार और गुण ये प्रकृति से पैदा होते हैं.
 और जो कार्यजगत् है, करण हैं, कर्ता है- इसमें प्रकृति कारण है और सुख-दुख, अगर चेतन न हो, पुरुष न हो तो?
 परंतु इस चेतन को तुम कोई मामूली पुरुष न समझ बैठना.
 यह जो पुरुष है, वह प्रकृति में स्थित होकर, कार्य में स्थित होकर, शरीर में स्थित होकर, कारण माने इन्द्रिय, बहिःइन्द्रिय, में स्थित होकर कर्तापन में स्थित होकर अपने को शरीर के साथ, इन्द्रियों के साथ तता अहंकार के साथ जोड़कर उनमें अस्मिता कर बैठता है.
 फिर तो वह प्रकृति, उस पुरुष के घरवाली रोने लगी तो आप भी रोने लगे, घरवाली रूठकर बैठ गयी तो आप भी उदास हबो गये, उसका मुँह लटका तो आपका भी मुँह लटक गया.
 भागवत् के पुरञ्जनोपाख्यान में इसका अच्छा वर्णन है.
 अब बताते हैं कि इसका क्या कारण है?
 ‘करणं गुणसंगोऽस्य सदसद्योनिजन्मसु ’- प्रकृति के गुणों में इसका जो संग है, आसक्ति है, अहं-मम भाव है; उसी के कारण प्रकृति में परिवर्तन होता है और ये उसी के साथ मिलकर घिसटते हए चले जाते हैं.
 यदि ये प्रकृति और प्राकृत के साथ अहं-मम भाव न करें तो बोले कि ये बड़े ही विलक्षण हैं.
 आपको मालूम नहीं है ति पुरुष देवता की विलक्षणता क्या है?
 देखो, आप यहाँ स्त्री-पुरुष का भेद नहीं करना.
 यहाँ पुरुष आत्मा का नाम है- स्त्री का नहीं, मर्द का नहीं.
 औरत- मर्द का नाम यहाँ पुरुष नहीं है, औरत मर्द दोनों के शरीर में जो एक आत्मा है, उसका नाम पुरुष है.
 पुरु माने शरीर ही होताहै.
 पुरु माने बहुत भी होता है, लेकिन यहाँ पुरु माने शरीर है.
 बहुत से शरीर मर गये, बहुत से शरीर छूट गये, लेकिन ये ज्यों के त्यों मौजूद हैं.
 ‘शो तनु करणे’ धातु से जो होता है, हव तो तालव्य शकारवाला है और जो ‘षो अन्तकर्मणि’ धातु है, वह मूर्धन्य षकारवाला है ; पुरुष में अन्तकर्म ही है.
 यह अन्त कर्मकारी है, माने इसने बहुत से शरीरों का अन्त देखा है, बहुतों का अन्त्येष्टि संस्कार देखा है ; इसलिए इसको पुरुष बोलते हैं ; इतने शरीर हुए और मर गये, इतने शरीर होते हैं और मर जाते हैं, पर पुरुष एक ही है.
 लेकिन महाराज, ये कुछ मामूली नहीं है, आप इनकी महिमा देखो.
 ‘उपद्रष्टानुमन्ता च ’- उपद्रष्टा माने वह, जो बिना टिकट लिए तमाशा देखे.
 सिनेमा हो रहा हो और जब टिकट खरीद लेगा तब तो दर्शक होकर कुर्सी पर बैठेगा, देखेगा.
 लेकिन उपद्रष्टा ऐसा है, जो टिकट तो खरीदे नहीं और तमाशा जाकर देखे.
 यह द्रष्टा नहीं, उपद्रष्टा है.
 यह पास रहकर देखता सबको है पर मिलता किसी से नहीं, जरा अलग ही रहकर देखता है.
 इसी पुरुष का नाम है उपद्रष्टा और अनुमन्ता.
 अनुमन्ता माने जो अपनी यह राय लेकर आवे कि हाँ ऐसा, हाँ ऐसा.
 एक सज्जन एक महात्मा के पास गये.
 उन्होंने पूछा कि महाराज मैं गायत्री का जप करता हूँ, ठीक है न?
 महात्मा बोले कि हाँ ठीक है, गायत्री वेदमाता है, बहुत बढ़िया है, जप करो.
 सज्जन ने कहा महाराज, बहुत बड़ा लगता है, इसलिए केवल ऊँकार का जप करें तो कैसा रहे?
 महात्मा बोले कि वह तो गायत्री का सार है, बहुत बढ़िया है, उसी का जप करो.
 सज्जन ने कहा ठीक, महाराज लेकिन ऊँकार के जप में यह करो, वह न करे, पवित्र होकर, अपवित्र अवस्था में मत करो- यह बखेड़ा लगा हुआ है.
 इसलिए राम ही राम का जप क्यों न करें?
 महात्मा बोले कि राम-राम तो सबका सार है, इसलिए राम-राम का जप करो.
 सज्जन ने कहा, महाराज, राम-राम भी रोज ज्यादा नहीं होता ; यदि दो-चार बार कर लिया जाय तो काम चल जायेगा?
 महात्मा बोले कि बहुत है भैय्या, एक बार भी राम नाम का जप बहुत है.
 सज्जन ने कहा कि महाराज, यदि रोज-रोज राम नाम का जप न हो सके और कभी-कभी भूल हो जाये तो?
 महात्मा बोले कि हाँ भाई, कभी भूल जाये, तब भी कोई हर्ज नहीं है.
 देखो, इस कथा में महात्मा की जो स्थिति है, इसी का नाम होता है अनुमन्ता.
 इसी को मारवाड़ियों में ऐसे बोलते हैं ‘जो धारीर राय सो म्हारी राय ; ’लो, जो आत्मदेव है, ये तो ‘थारी राय सो म्हारी राय’ करके चलते हैं और सबसे न्यारे रहते हैं.
 ‘सबमें रहे सबसे न्यारा.
 **********‘ देहेस्मिन्पुरुषः परः ’- इसी देह में बैठे हुए देहाभिमान से विनिर्मुक्त पुरुष का जो परम स्वरूप है, उसी का नाम परमात्मा है.
 ओ बाबा, तुम्हारा भी एक नाम परमात्मा है.
 ‘ सर्वथा वर्तमानोऽपि ’- यह दो बार आया है.
 भगवान् को जो बात बहुत प्यारी लगती है, उसको कई बार बोलते हैं.
 उनको ‘मया ततम्’ कहना बहुत अच्छा लगता है, जिसका अर्थ है इस प्रपंचरूप वस्त्र का मैं सूत हूँ.
 इसी तरह ‘सर्वमिदं ततम्’ भी उनको प्यारा लगता है.
 ‘मयि अर्पितमनोबुद्धिः’ भी कई बार आया है, जिसका अर्थ है कि मन और बुद्धि मुझे दे दो.
 भगवान् कहते हैं कि देखो, मैंने पहले तो ‘य एवं’- जैसा पुरुष का स्वरूप बताया था कि- ‘अस्मिन् देहे’- ऐसा समझो कि बैकुण्ठ में पुरुष रहता है- इसी देह में और ‘परिच्छिन्न संबद्ध’- पुरुष कौन है?
 जो परिच्छिन्न से संबद्ध है और ‘परः पुरुषः’ माने पर पुरुष वह है जो परिच्छेदासंबंधी है, परिच्छेद से असम्बद्ध है.
 वह क्या है?
 उसका नाम है परमात्मा है.
 इसलिए जान लो कि परिच्छेद का संबंध टूटते ही, परिच्छिन्नता का अभिमान टूटते ही तुम परमात्मा हो.
 ये जो गुण हैं- सत्व, रज, तम- जिसके कारण लोग अच्छा-बुरा करते हैं इनके साथ प्रकृति रहती हैं.
 इस बात पर जब ध्यान गया तब बोले- ‘सर्वथा वर्तमानोऽपि न स भूयोऽभिजायते.
 ’ अब तुम्हारे कर्म का, तुम्हारे जन्म के साथ संबंध नहीं है, माने तुम्हारे कर्म तुम्हारे जन्म के हेतु नहीं होंगे.
 न तुम नरक में जाओगे, न स्वर्ग में जाओगे, न तुम्हारा पुनर्जन्म होगा और न तुम बेहोश पड़े रहोगे.
 सर्वथा वर्तमानत्व क्या है?
 सोते रहो, जागते रहो, खड़े रहो, चलते रहो, हल जोतो, पूजा करो, पाठ करो, पुरोहिती करो, वसिष्ठजी की तरह समाधि लगाओ, दत्तात्रेय की तरह स्वच्छन्द रहो.
 अब पुनर्जन्म का संबंध तुम से नहीं होगा.
 यह नहीं होगा कि ज्ञान होने के बाद समाधि में बैठे रहेंगे, तब जन्म की निवृत्ति होगी.
 यह समाधि सापेक्ष जो ज्ञान है, वह ज्ञान वेदान्त का ज्ञान नहीं है.
 अब भगवान् क्या बोलते हैं यह देखो!
 उनका वचन एक बम गोला ही है.
 आप ध्यान दोगे तब यह बात मालूम पड़ेगी.
 ये कहते हैं कि मैंने ज्ञान और ज्ञेय का निरुपण कर तो दिया, लेकिन उसका ज्ञान मात्र होने से ही पुनर्जन्म का निवारण नहीं होता है.
 देखो, अठारहवें श्लोक में कह आये हैं कि, ‘मद्भक्त एतद्विज्ञाय मद्भावायोपपद्यते ’ और बात वहीं पूरी हो जाती है.
 लेकिन कुछ लोग ऐसे होते हैं कि ज्ञान और ज्ञेय विवेक मात्र से उनको संतोष नहीं होता फिर क्या होता है- इस संबंध में एक उदाहरण सुनो!
 किसी महात्मा के पास कोई जिज्ञासु गया.
 महात्मा बड़े ही उदार थे, बोले कि ‘तत्वमसि’- तू परब्रह्म परमात्मा का स्वरूप है.
 जिज्ञासु ने कहा कि मैं तो पापी हूँ और इतने सारे संबंधी मेरे हैं ; मैं इतना नन्हा-मुन्ना-सा डेढृ- दो मन का आदमी भला ब्रह्म कैसे हो सकता हूँ? ;   वह असम्भावना से, विपरीत भावन से ग्रस्त हो गया!
 फिर उसने सोचा कि ये महात्मा ठीक नहीं है, ये तो मुझको ब्रह्म बताते हैं जरा और किसी महात्मा के पास चलकर देखूँ.
 वह दूसरे महात्मा के पास गया और वहाँ उसने पहले वाले महात्मा की सब बात सुनायी.
 उन महात्मा ने कहा कि हाँ-हाँ, उन्होंने बहुत गलत बात कही, ठीक नहीं कहा.
 तुम बारह वर्षों तक जंगल में से कंडे ले आओ और उपले पाथो.
 बारह वर्षों तक बर्तन माँजो, बारह वर्षों तक रसोई बनाओ और बारह वर्षों तक खटो.
 जिज्ञासु ने सोचा कि यह हुई न बात और वह महात्मा के आदेशानुसार काम में लग गया.
 जब छत्तीस वर्ष पूरे हो गये तब वह गुरुजी से बोला कि महाराज, अब तो छत्तीस वर्ष पूरे हो गये.
 महात्मा बोले हाँ बेटा, हो गये.
 ‘तत्वमसि’- तू ही ब्रह्म है.
 जिज्ञासु ने कहा, अरे बाबा यह उपदेश तो मुझको पहले ही दिनवाले महात्मा ने दिया गया था.
 अब तुम छत्तीस बरस गोबर पथवाने के बाद बोलते हो कि ‘तत्वमसि.
 ’ महात्मा बोले कि तुमने उस महात्मा पर विश्वास नहीं किया तो उसका दण्ड भी तुमको ही मिलना चाहिए था.
 जाओ, अपना काम करो.
 भगवान् कहते हैं कि ‘केचिद्’- इसका अर्थ है कि जो हमारे इस ज्ञान-ज्ञेय को जानकर कृतार्थ नहीं हो जाते, तत्काल सद्योमुक्ति का अनुभव नहीं करते, उनको निधिध्यासन करने की जरूरत पड़ जाती है.
 ‘केचित्’ माने ‘अन्ये’, न तु ‘मच् चित्तयः’- जो मेरे शिष्य हैं, मेरा उपदेश सुन चुके हैं, उनको निधिध्यासन करने की जरूरत नहीं पड़ती.
 पश्यन्ति ज्ञानबोधेन पश्यन्ति.
 अब कहते हैं कि ‘अन्ये’- यदि निदिध्यासन भी नहीं होता है तो क्या करें?
 ‘सांख्येन योगेन’- चलो प्रकृति पुरुष का विवेक करो और फिर वितर्क के आधार पर, विचार के आधार पर सूक्ष्म के आधार पर मन को एकाग्र करो.
 स्थूल के आधार पर मन एकाग्र करना वितर्क है और सूक्ष्म के आधार पर मन एकाग्र करना विचार है.
 आनन्द के आधार पर प्रसादयुक्त करण के द्वारा मन को एकाग्र करो.
 आनन्दानुगत बनाओ. अस्मिता- मात्र के आधार पर मन को एकाग्र करो, विवेकख्याति करो- ‘सांख्येन योगेन’.
 अब जाकर फिर वही बात मिलेगी कि- ‘अन्ये सांख्येन योगेन आत्मनि आत्मानं पश्यन्ति.
 अपरे च’- अरे बाबा, विवेक से क्या होगा?
 सूखा विवेक क्या करेगा? ;   कहीं सूखे विवेक के लड्डू खाने को मिलते हैं?
 नहीं, लड्डू खाने के लिए तो चना चाहिए, शक्कर चाहिए, कड़ाही चाहिए, आग चाहिए, घी चाहिए.
 अरे, ले आओ सब- ‘ कर्मयोगेन चापरे.
 ’ यहाँ ‘अपरे’ माने ‘अन्ये’!
 तो पहले निदिध्यासनवाला विवेक है और निदिध्यासन से संपदा नहीं हुई तो सांख्ययोग का विवेक है तथा उससे भी नहीं हुई तो कर्मयोग है- ‘कर्मयोगेन चापरे.
 ’ अरे बाबा, मुझसे तो निष्काम कर्मयोग भी नहीं होता तो, बोले कि अच्छा बेटा, तब मैं जो कहता हूँ, सो करो.
 ‘ अन्ये त्वेवमजानन्तः श्रुत्वान्येभ्य उपासते ’- यहाँ भी ‘अन्ये’ है.
 यह अपने मतानुयायियों का वर्णन नहीं है.
 ‘केचिद् अन्य अपरे’- ये सब व्यवच्छिन्न हैं.
 ज्ञान-ज्ञेय-संप्रदाय से केवल प्रमाण के द्वारा संपूर्ण प्रमेयों का निषेध होकर प्रमातृत्व से उपलक्षित और प्रमातृत्वाभाव का भी अधिष्ठान जो प्रत्यक् चैतन्य ब्रह्म है, वह ज्ञान- ज्ञेय की प्रक्रिया से प्राप्त होता है.
 अब आओ सुनो, उपासना करो और श्रुतिपरायण होकर मृत्यु का अतिक्रमण करो, मृत्यु से पार चले जाओ!
 स्थावर-जंगमम्- भगवान् कहते हैं कि देखो, ये जो पत्थर- पेड़-पौधा- मनुष्य हैं, ये सब स्थावर जंगम हैं.
 ये जो कुछ पैदा होते हैं और मरते हैं और मरते दिखायी पड़ते हैं, इसमें न शुद्ध क्षेत्र है, न शुद्ध क्षेत्रज्ञ है.
 यहाँ अन्योन्याध्यास है- ‘संयोग’ माने परस्पराध्यास.
 क्षेत्रज्ञ की चिद्रूपता, आनन्दरूपता क्या है?
 अंगूर में जो मिठास मालूम पड़ती है, वह क्या है?
 क्षेत्रज्ञ की जो सत्यता है, चिद्रूपता है, आनन्दरूपता है वह अंगूर में अध्यस्त हो गयी है और अंगूर की मृत्युशीलता, जडरूपता और दुखरूपता (क्योंकि वह अन्त में सड़ भी तो जाता है) अपने ऊपर आ गयी है.
 यही परस्पराध्यास है, इसी परस्पराध्यास के कारण सृष्टि बनी हुई है.
 हे भरतर्षभ तुम इसमें भूल गये हो.
 तब क्या करें महाराज!
 आओ उस एक को देखो.
 ‘यः पश्यति स पश्यति’- जो ऐसा देखता है, वही देखता है, बाकी तो सब अन्धे हैं.
 क्या देखें महाराज!
 यह देखो कि सब झूठ है और इनमें एक परमेश्वर सब रूप से बैठा है.
 जो सब झूठ हैं वे हैं विषम और परमात्मा है सम.
 विषमता का अधिष्ठान है समता.
 समता विषमता के अत्यन्ताभाव का अधिष्ठान है ; इसलिए विषमता के अत्यन्ता भाव के अधिष्ठान में जो विषमता दीख रही है, वह मिथ्या है.
 ‘ विनश्यत्स्वविनश्यन्तम् ’- जो संसार के झूठ हैं ये सब विनश्वर है.
 विनष्ट का अधिष्ठान कौन है?
 अविनश्यत् है ; विनश्यत् अपने अभाव के अधिकरण अविनाशी में भास रहा है.
 इसलिए विनाशी मिथ्या है, अविनाशी सत्य है और उस अविनाशी को जो देखता है, वह सचमुच देखता है.
 ईश्वर सर्वत्र सम और स्थित है.
 परमेश्वर सर्वत्र समरूप से समवस्थित है- यह तत् पदार्थ हो गया कि नहीं हो गया?
 यह परमेश्वर कौन है?
 बोले कि ‘आत्मानम्’ यही आत्मा है और यही त्वम्-पदार्थ है.
 इसलिए ‘पश्यन्’ माने इसको जो देखता है कि जो आत्मा है सो ईश्वर है और जो ईश्वर है तो आत्मा है.
 वह- ‘न हिनस्त्यात्मनात्मानम्.
 न हिनस्ति’- अपने आपको परमेश्वर से जुदा नहीं करता है.
 फिर जब गुदा नहीं करता है तब वह ‘ततो याति परां गतिम्’- परा गति को प्राप्त हो जाता है.
 अर्जुन , सारे कर्म प्रकृति से ही हो रहे हैं, बिल्कुल प्रकृति से ही होते हैं.
 ये अविद्या से, अज्ञान से, अव्याकृत में व्याकृत हो रहे हैं.
 जो इस प्रकार देखता है, वह अपने आपको अकर्ता देखता है.
 जो संपूर्ण पृथग्भाव को, पृथग्भाव के अत्यन्ताभाव के अधिष्ठान को एक में देखता और जिसमें कुछ नहीं है, उसी में सबका विस्तार देखता है, वह देखने वाला ‘ब्रह्म संपद्यते’- स्वयं ही ब्रह्म है.
 दूसरा ब्रह्म नहीं है.
 ये जो आत्मदेव हैं कौन हैं, कैसे हैं?
 ये ‘शरीरस्थोऽपि न करोति न लिप्यते’- शरीर में रहकर भी कर्म के कर्ता नहीं हैं.
 देखो, सब लोग आत्मा को कर्ता-भोक्ता मानते हैं और वेदान्त कहता है कि आत्मा-कर्ता भोक्ता नहीं है.
 सांख्यों ने बड़ी जबरदस्ती से अकर्ता को सिद्ध किया लेकिन अभोक्ता सिद्ध करने के समय उनका मन भी डाँवाडोल हो गया कि भोक्ता सिद्ध नहीं करेंगे तो पुरुष ही सिद्ध नहीं होगा.
 वहाँ तो पुरुष के भोग और अपवर्ग के लिए प्रकृति कर्म करती है.
 अब विवेक-ख्याति हो जाये तो अपवर्ग हो जाये और विवेक-ख्याति न हो जाये तो भोग मिले.
 इसलिए बोले कि भाई, ये आत्मदेव ऐसे हैं, जो अनादि हैं, निर्गुण हैं और परमात्मा अव्यय है.
 वे यही अव्यय परमात्मा हैं.
 अरे, हैं तो परमात्मा, पर रहते कहाँ हैं?
 ‘ शरीरस्थोऽपि ’- इनके रहने की जगह शरीर ही है.
 यह मत समझना कि वे कोई दूसरे देश में रहने वाले, बैकुंठ देश में रहने वाले, दिव्य देश में रहने वाले हैं.
 मान लिया कि हैं शरीर में तो करते क्या हैं?
 अरे, ‘न करोति, न लिप्यते’- न तो ये कर्म के कर्ता हैं, न कर्म के लेप-भाजन हैं- माने कर्म इनमें लिप्त नहीं होते हैं.
 यह आत्मा शरीर में रहता हुआ भी कर्ता भोक्ता नहीं है.
 क्योंकि शरीर सब के सब सादि और सान्त हैं, आत्मा अनादि और अनन्त है.
 शरीर सब के सब गुण के कार्य हैं, गुण में लीन होते हैं, किन्तु आत्मा न गुण का कार्य है, न गुण है और न गुण में विलीन होता है.
 गुण से कोई संबंध ही नहीं है उसका.
 वह निर्गुण है.
 इसलिए ही अव्यय परमात्मा है, यही अविनाशी परमात्मा है और देह में रहने पर भी कर्तृत्व-भोक्तृत्व से इसका कोई संबंध नहीं है.
 और सुनो अर्जुन , जो हृद्देशस्थ परमात्मा है, वह आदिमान् नहीं है.
 जो आदिमान होता है, वह स्वरूप का अपचय होने पर व्यय-भाव को प्राप्त हो जाता है और जो सगुण होता है उसके गुण जब कमजोर पड़ते हैं तब उसका व्यय हो जाता है परंतु यह अनादि होने के कारण स्वरूप से क्षयशील नहीं है और निर्गुण होने से गुणों के अपचय के कारण भी क्षयशील नहीं है.
 देखो, आदमी कहीं भी हो उसका पता लग जाता है कि उसकी नजर कहाँ है.
 दृष्टि कहाँ है!
 उसके हाथ हिलते हैं,पाँव चलते हैं, उसकी साँस चलती है, उसका मन चंचल होता है, उसकी बुद्धि अपने विचार बदलती रहती है- वह कभी जागती है, कभी सोती है.
 इसके अतिरिक्त स्थूल शरीर है, सूक्ष्म शरीर है, वह कभी होश में रहता है, कभी बेहोश रहता है, परंतु उस शरीर में बैठे हुए जो आत्मदेव हैं, जो शरीर-सिंहासन के अधिष्ठाता हैं वे ‘न करोति न लिप्यते’- न कुछ करते हैं न लिप्त होते हैं.
 ‘उपाधिषु क्रियमाणेषु कुर्वत्सु’- चाहे वे काम करें, चाहें काम उनके द्वारा कराया जाय, ‘भुञ्जानेषु भोज्यमानेषु वा’- चाहे वे भोग कर रहे हों चाहे उनसे कोई भोग करा रहा हो, वे स्वयं कुछ नहीं करते हमारे गौड़पाद दादा ने बहुत बढ़िया बात कही है-
 तीनों अवस्थाओं में जो भोग्य है और उनके जो भोक्ता हैं वह क्या है?
 भोग्य जाग्रत- स्वप्न- सुषुप्ति है और भोक्ता है विश्व, तैजस, प्राज्ञ.
 इन दोनों को जो जानता है और दोनों का जो प्रकाशक है, ‘ स भुञ्जानो न लिप्यते’- यह भोग करता हुआ भी लिप्त नहीं होता.
 देखो, एक आदमी घड़े को देख रहा है और दूसरा आदमी कपड़े को देख रहा है.
 परन्तु ज्ञान न घटाकार है, न पटाकार है.
 एक आदमी मर रहा है, दूसरा आदमी जी रहा है, परंतु ज्ञान न जीता है न मरता है.
 एक आदमी दुखी हो रहा है, दूसरा आदमी सुखी हो रहा है, पर ज्ञान न सुखी होता है और न दुखी होता है.
 एक आदमी सो रहा है, दूसरा आदमी जाग रहा है, पर ज्ञान न तो सोता है, न जागता है.
 इसी तरह यह आत्मा शरीरस्थ होता हुआ भी कुछ नहीं करता-
 यह जो शरीर है, क्या है?
 ‘शीर्यते यत् तत् शरीरम्’- जो जीर्ण-शीर्ष होता रहता है, वह शरीर है.
 यह जो परिवर्तनशील अवस्था है शरीर की, इसमें रहता हुआ भी ‘आत्मा न करोति’- कुछ नहीं करता है.
 यह ‘कुर्वाणो न भवति, कुर्वन् न भवति, न त्वस्मै न परस्मै’- न अपने लिए करता है, न दूसरे के लिए करता है और ‘न लिप्यते’- कर्मफल के साथ उसका कोई लेप नहीं होता है.
 महाराज, जब यह आत्मा सब जगह है, सबके शरीर में है, सब समय है; समयाधिष्ठान है, देशाधिष्ठान है, शरीराधिष्ठान है, तब फिर सबके साथ उसका लेप क्यों नहीं होता?
 भगवान् बोले कि ‘यथा सर्वगतं सौक्ष्म्यात्’- अरे, भाई शराब की बोतल में भी आकाश रहता है और गंगाजल के पीपे में भी आकाश रहता है, परंतु आकाश को न शराब लगती है और न गंगाजल लगता है.
 क्यों?
 ‘सौक्ष्म्यात्’- सूक्ष्मता के कारण.
 सर्वगत आकाश सूक्ष्मता के कारण उपलिप्त नहीं होता.
 ऐसा नहीं कि वह साँप के देह में दाढ़वाला जहर उगल दे और बिच्छू के शरीर में से डंकवाला जहर उगल दे.
 इसी तरह गाय के शरीर में दूधवाला, देवता के शरीर में भोगवाला और मनुष्य के शरीर में विचारवाला सामर्थ्य अलग कर दे.
 किसी को बारह वर्षों तक योगाभ्यास करके भी आकाश में उड़ने की सिद्धि भले ही न मिले, किन्तु स्वाभाविक सिद्धिवाले जो पक्षी हैं, उनके शरीर में रहकर भी आकाश जैसा का तैसा है.
 वह स्वयं न दाढ़वाला है, न डंकवाला है, न दूधवाला है, न भोगवाला है और न विचारवाला है.
 वह तो सबसे परे है.
 ‘सर्वत्रावस्थितः देहे तथा तथैव आकाशवत् न उपलिप्यते’- वह आकाश के समान ही किसी से उपलिप्त नहीं होता है.
 वहाँ जो आकाश का दृष्टान्त है वह अधिष्ठान की प्रधानता से है और यहाँ जो सूर्य का दृष्टान्त है, यह प्रकाश की, चिन्मात्र की प्रधानता से है.
 एक ही सूर्य संपूर्ण विश्व-सृष्टि को प्रकाशित करता है और सबकी आँखों में रोशनी बनकर आता है.
 आँखें अलग-अलग हैं सबकी, अधिकांश लोग दो-दो आँखों के होते हैं, कोई-कोई एक आँख के भी होते हैं और शंकर भगवान् तो तीन आँखों के होते हैं, कोई-कोई आठ आँखे होती हैं, स्वामी कार्तिक को बारह आँखें होती हैं और इन्द्र की हजार आँखें होती हैं.
 लेकिन एक ही सूर्य सबकी आँखों का अधिदेवता बनकर सबमें भीतर से प्रकाशन की शक्ति देता है, सबके अधिभूत के रूप में प्रकाश देता है.
 वही सूर्य सब में अध्यात्म के रूप में ‘सुवितुर्भगो देवस्य धीमहि’ के रूप में शक्ति देता है.
 इसी प्रकार क्षेत्रिय एक है और सब क्षेत्र है.
 यही उपोद्धात था गीता के तेरहवें अध्याय का ‘क्षेत्रं क्षेत्री ; एकमेव क्षेत्र एक एव क्षेत्री’- एक ही क्षेत्र है और एक ही क्षेत्री है और सब अधिदैव के रूप में, अधिभूत के रूप में, अध्यात्म के रूप में जितना भी प्रकाशन है, सब उसी परमात्मा के द्वारार हो रहा है.
 भगवान् यहाँ क्षेत्र व क्षेत्रज्ञ का यह विवेक ज्ञान की दृष्टि से कर रहे हैं.
 भूतों की जो प्रकृति है वह क्या है? ;   ‘भूतानां प्रकृतिः कारणं मूलविद्या’ अथवा ऐसे भी कहो कि ‘भूतानि कार्यम् प्रकृतिः कारणम् तयोः मोक्षः मुक्तिः.
 न सन्ति भूतानि न च प्रकृतिः’ अर्थात् न भूत का अस्तित्व है, न प्रकृति का अस्तित्व है- कार्य-कारण दोनों को मुक्त कर दो तो छुट्टी हो गयी उनकी.
 कार्य चाहे भासे या ना भासे, कारण चाहे भासे चाहे ना भासे; भूत प्रकृति का अर्थ शंकराचार्य ने अव्यक्त किया है.
 माया प्रधान अज्ञान- इसका मोक्ष है.
 मोक्ष माने छुटकारा- तलाक दे दो, इसका नाम न लो- यह न मेरी है, न यह मैं हूँ.
 तब आधारहीन होकर यह स्वयं मर जायेगी.
 जो इसके मोक्ष को, अत्यन्ताभाव को, बाध को जानते हैं, वे परमात्मा स्वरूप हो जाते हैं.
 भूतप्रकृति मोक्ष- इसमें जो मोक्ष शब्द है उसका अर्थ है- ‘यस्मिन् ब्रह्माणि अधिष्ठाने भूतप्रकृतयः प्रतीयन्ते तस्मिन् अधिष्ठाने न सन्ति इति ज्ञानमेव भूतप्रकृतिमोक्षः’- जिस अधिष्ठान में ये कार्य-करण-भाव प्रतीत हो रहे हैं, उसमें ये हैं ही नहीं.
 ‘इति ये विदुः ते परम यान्ति.
 ’ ‘यान्ति’ शब्द का अर्थ यह है कि उनको ब्रह्म का साक्षात्कार हो जाता है, ब्रह्म की उपलब्ध हो जाती है.
 .
  ; इस प्रकार यह ‘क्षेत्रक्षेत्रज्ञविभागयोग’ नामक तेरहवाँ अध्याय पूरा हुआ.
 अब तेरहवाँ अध्याय समाप्त होने के बाद भगवान् ने कहा कि आओ अर्जुन , मैं अपनी बात फिर से कह दूँ.
 बात एक ही होती है, लेकिन वह तरह-तरह से कह दी जाती है.
 जिस दिन बात कहने की नयी प्रक्रिया न सूझे, उस दिन समझ लो कि प्रतिभा कुछ भोथर हो गयी है.
 सिद्धांत एक और उसके प्रतिपादन की नयी-नयी युक्ति, नयी-नयी प्रक्रिया, नया-नया ढंग, नयी-नयी शैली!
 यही प्रतिभाशाली पुरुष का लक्षण है.
 नहीं तो जैसे घड़े को देखने वाला घड़े से न्यारा होता है, वैसे ही देहादि को देखने वाला देहादि से न्यारा होता है- यह ‘विचार-चंद्रोदय में जो पढ़ा था, वह जिंदगी भर चल रहा है.
 अरे भाई, कब तक न्यारे रहोगे?
 तुम देहादि से न्यारे हो, पर जब तुम ब्रह्म हो तब तुमसे न्यारे यह देहादि कहाँ हैं?
 यह भी तो देखो!
 तुमने व्यतिरेक तो याद कर लिया पर अन्वय का पता ही नहीं है, सर्वात्म भाव नहीं है, सर्वात्म-बोध नहीं है.
 ’
 तो एक ही सनातन सिद्धान्त का हम निरूपण करते हैं.
 वह प्रत्यक् चैतन्याभिन्न ब्रह्म तत्व के सिवाय और कोई नहीं है.
 सनातन विषय है, सनातन वस्तु है.
 उसी को बाबाजी सुनाते हैं कि आत्मा ब्रह्म है और ब्रह्म के सिवाय और कुछ है नहीं.
 हाँ, सुनाते तो वहीं है, परंतु सिद्धांत विज्ञान में ‘यत्र प्रकाश्या विषया सनातना यत्र प्रकारोऽभिनवः प्रदर्शने’- इस बात को समझाने के लिए प्रकार नया है, ढंग नया है, शैली नयी है.
 शैली पुरानी पड़ जाती है, पर सिद्धांत कभी पुराना पड़ता ही नहीं है.
 तो, भगवान् बताते हैं कि जो कुछ उत्पन्न होता है वह सब क्षेत्र और क्षेत्रज्ञ के अध्यास से है, इसलिए आओ ‘भूयः’- फिर से उस पर तत्व का निरूपण करें.
 ठीक है क्षेत्र और क्षेत्रज्ञ ईश्वर के परतन्त्र हैं.
 सांख्य में न प्रकृति है, एक क्षेत्र है और एक क्षेत्रज्ञ है, पर दोनों में से कोई ईश्वर के अधीन नहीं है.
 जब दों स्वतंत्र हैं तब कभी न कभी दोनों में भिड़न्त होगी.
 क्योंकि स्वतंत्र परतं6 तो भिड़ ही जाते हैं.
 यदि दो साधु स्वतंत्र हों और एक कुटिया में रहें तो देखना दो चार दिन में उनकी आपस में भिड़न्त जरूर हो जायेगी.
 आश्चर्य तो यही है कि प्रकृति में जन्म, मरण, करण है, परंतु वह कहती है कि पुरुषजी, आपको भोगना पड़ेगा.
 पुरुषजी असंग हैं, परंतु जब तक उनको अपने स्वरूप का विवेक नहीं होता तब तक मजबूर होकर प्रकृति के सामने हाथ जोड़े रहते हैं और कहते हैं, हाँ जी, मैं जन्मवान हूँ, मैं मरणवान् हूँ, मैं करणवान् हूँ.
 परंतु जब ईश्वर सामने आता है तब प्रकृति से कह देते हैं कि तूष्णी-चुप हो जाओ और पुरुष से कह देते हैं कि तू मेरी जात का है, मुझसे मिल जा.
 फिर जब पुरुष ईश्वर से मिल जाता है तब प्रकृति मर जाती है.
 ‘परं भूयः प्रवक्ष्यामि ज्ञानानां ज्ञानमुत्तमम् ’- भगवान् कहते हैं कि यह ज्ञानों का उत्तम ज्ञान है.
 ज्ञान माने सत्वगुण, रजोगुण, तमोगुण आदि जो भी ज्ञान होते हैं उनमें उत्तम ज्ञान है.
 वह ज्ञान नहीं जो पहले अनादित्वादि सम्पदा को ज्ञान कहा गया है.
 वे यहाँ ज्ञान शब्द से अभिप्रेत नहीं है.
 फिर कौन सा ज्ञान है?
 ‘ज्ञानानाम् उत्तमं ज्ञानम्’- यह सभी ज्ञानों में उत्तम ज्ञान है.
 इस ज्ञान से क्या होता है?
 यह होता है कि ‘यज्ज्ञात्वा मुनयः सर्वे परां सिद्धिमितो गताः’- मुनयः माने मनन करने वाले.
 ये मुनिलोग भी दो तरह के होते हैं- एक तो गतानुगतिक नकली होते हैं.
 ये भेड़िया-धसान की तरह जैसी मेषी प्रपातान्ध परम्परा के अनुसार एक भेंड़ कुएँ में गिरती हैं, वैसे ही गिरते जाते हैं.
 वे अनपे के अन्धों से अलग कर लेते हैं और ज्ञान से ‘परां सिद्धिमितो गताः’- परा-सिद्धि को प्राप्त हुए हैं और उनके अंतःकरण की परम शुद्धि हुई है.
 भगवान् कहते हैं कि इस ज्ञान का उपाश्रय करने से क्या होता है?
 जैसे अग्नि का आश्रय लेने पर, सूर्य का आश्रय लेने पर, उसके सामने जाकर बैठने पर ठंडक चली जाती है, शीतलता चली जाती है, भय भाग जाता है, ऐसे ही अगर इस ज्ञान के पास आकर बैठ जाओ तो परमेश्वर साधर्म्य प्राप्त हो जाता है.
 आपने देखा होगा कि जाड़े के दिनों में गाँव के लोग शाम को जब आग जलाकर बैठते हैं, तब चाहे कोई बड़ा आदमी हो या छोटा आदमी हो, गाँव का मुखिया हो या सुखिया, नाई हो या दुखिया, चमार हो सब एक साथ बैठकर आग तापते हैं.
 इसी तरह भगवान् का कहना है कि इस ज्ञानाग्नि की शरण लेते ही सब मेरी बराबरी के हो जाते हैं- ‘मम- साधर्म्यमागताः’ और फिर क्या होता है कि- ‘सर्गेऽपिनोपजायन्ते’- इस सृष्टि मेंउनका जन्म नहीं होता तथा प्रलय में उनको व्यथा नहीं होती.
 वे जन्म-मरण से बिल्कुल विनिर्मुक्त हो जाते हैं.
 अब भला सांख्यवादी कैसे बोलेंगे?
 जिनके ईश्वर ही नहीं हैं, जो बिल्कुल ठन-ठनपाल हैं- जैसे चार्वाक हैं, जैन हैं, बौद्ध हैं.
 इन तीनों में संपूर्ण विश्व सृष्टि का नियन्ता एक ईश्वर नहीं है.
 न्याय दो प्रकार के होते हैं.
 एक बौद्धों के न्याय में वह भी नहीं है.
 वैशेषिक में ईश्वर है, परंतु उसका नाम आत्मा है और नौ द्रव्यों में से एक द्रव्य है.
 उनके यहाँ छह अथवा सात पदार्थ हैं, किन्तु इसमें भी मतभेद है कि छह पदार्थ हैं कि सात पदार्थ हैं.
 उनमें से एक पदार्थ द्रव्य है.
 द्रव्य नौ प्रकार के होते हैं- पृथिवी , जल, तेज, वायु, आकाश, देश, काल, मन और आत्मा.
 इन नौ द्रव्यों में- से एक ईश्वर भी है.
 छह या सात पदार्थों में से एक द्रव्य है, द्रव्यों में से एक आत्मा है और वह भी ज्ञानस्वरूप नहीं, ज्ञानाधिकरण.
 यह ज्ञानाधिकरण ज्ञान है कि ज्ञान नहीं है- इस बात को लेकर वेदान्ती लोग बड़ा उपहास करते हैं नैयायिकों का.
 ‘गोतमः, किं न गोतमः? ;   कई अर्थों में कहते हैं कि अरे, यह गोतम नही है, गौतम है.
 ’ दार्शनिक लोग कहीं डरते थोड़े ही हैं बोलने में ; इनमें लिहाज नहीं होता है.
 व्यक्ति की आलोचना में छोटे-बड़े का ख्याल रखकर आलोचना करनी चाहिए.
 विचार की आलोचना करते समय कोई अपनी बुजुर्गी दिखाकरर अपने विचार को हमारे ऊपर नहीं लाद सकता, विचार की तो आलोचना होती है.
 उसमें यदि कहीं छेद हो तो उसका समाधान करो.
 ‘ ममयोनिर्महद् ब्रह्म’- यह कहकर भगवान् ने काट दिया सांख्य के सिद्धांत को.
 वे बोलते हैं कि यह जो महद् ब्रह्म है, मेरी पत्नी है और मैं इसमें गर्भाधान करने वाला हूँ.
 यहाँ ब्रह्म शब्द का अर्थ प्रकृति है.
 माने महद् तत्वाकार परिणत प्रकृति पत्नी है और ‘तस्मिन्गर्भं दधाम्यहम्.
 ’ ब्रह्म इसलिए कहा कि स्वसिद्धांत में ब्रह्मातिरिक्त उसका अस्तित्व नहीं है.
 सिद्धांत से वह ब्रह्म है, परंतु लौकिक दृष्टि से देखने पर वह सबका कारण है, योनि है.
 वह भी अध्यास ही है.
 ब्रह्म और महद् तत्व के अध्याय के नाम है महद् ब्रह्म.
 उसमें जो चिदाभास पड़ता है, उसमें जो चित्त छाया है, उसका नाम है गर्भ.
 चिदाभास का नाम गर्भ है और चेतना का नाम पिता है, प्रकृति-विशिष्ट चेतन का नाम पिता है.
 प्रकृति का नाम माता है.
 वह तत्व दृष्टि से ब्रह्म है और अज्ञ दृष्टि से कारण उपाधि है.
 ‘संभवः सर्वभूतानां ततो भवति भारत.
 ’ उसी से सबका जन्म होता है.
 सब योनि में मूर्तियाँ तो अलग-अलग हैं.
 कोई दो पाँव पर नाचता है, कोई चार पाँव पर चलता है.
 मोर दो पाँव पर नाचता है, कोई चार पाँव पर चलता है.
 मोर दो पाँवों पर नाचता है, पंख से उड़ता है और हाथी चार पाँवों से चलता है.
 कोई महिला मोर के पिच्छ की साड़ी पहन ले तो लोग उसको देखकर कहें कि कितनी शौकीन है यह और यदि कोई गजगामिनी हो तो उसकी चाल देखकर कहेंगे कि आह क्या पूछना है!
 इसी तरह किसी की आँखें मृगशावक के समान हों तो लोग उसकी तारीफ करन लगेंगे और यदि किसी में सिंह आदि के समान शौर्य हो तो कहेंगे कि कितना बहादुर है.
 ये सब हैं, मूर्तियाँ.
 माने जो जाहिर नहीं थीं, प्रकट नहीं थीं, वही जाहिर हो जाती हैं, प्रकट हो गयी हैं और इनकी भिन्न-भिन्न योनियाँ होती हैं.
 ‘तासां ब्रह्म महद्योनिः ’- आजकल विज्ञान तो बहुत बढ़ गया है.
 एक वैज्ञानिक के पास कोई आदमी दो शीशियों में पानी ले आया और बोला कि हे वैज्ञानिक जी, ये दो शीशियाँ हैं.
 इनमें एक शीसी में तो काँव-काँव है और दूसरी शीशी मे कुहू-कुहू है.
 जरा आप अपनी प्रयोगशाला में विश्लेषण करके बताइये कि किसमें काँव-काँव है और किसमें कुहू-कुहू है? ;   असल में एक शीशी में कोयल के अण्डे का पानी था और दूसरी शीशी में कौवे के अण्डे का पानी था.
 अब वैज्ञानिक जी अपन लेबोरेटरी में परीक्षा करते-करते हार गये पर किस पानी में काँव-काँव और किस पानी में कुहू-कुहू है, इसका उनको पता नहीं चला.
 यह साइन्स, इसका नाम है साइन्स जो काँव-काँव और कुहू-कुहू का विश्लेषण नहीं कर सकता!
 कौआ भी एक मूर्ति है और कोयल भी एक मूर्ति है- ‘मूर्तयः संभवन्ति याः.
 ’ लेकिन सबकी माँ एक है- ‘तासां ब्रह्म महद्योनिः.
 ’ महद्ब्रह्म माने जरा फूला हुआ ब्रह्म, समष्टि विद्याकार रूप से भासमान ब्रह्म उसकी माता है और ‘अहं बीजप्रदः पिता’ मैं उसमें बीजाधान करने वाला पिता हूँ.
 भगवान् कहते हैं कि गुण तीन होते हैं- एक सत्व, दूसरा रज और तीसरा तम.
 यह जो हड्डी-मांस-चाम है इसके कारण के रूप से जिस गुण का अनुमान किया गया है, उसका नाम तम है.
 अनुमित ही है, प्रत्यक्ष नहीं है.
 प्रत्यक्ष तो देह है और इसमें बोलना है, करना है, हाथ मिलाना है, नाचना है, कूदना है या अन्य क्रियाएँ हैं, इनके कारण के रूप में जिस गुण का अनुमान किया गया है वह है रजस्.
 प्रवृत्ति का मूल कारण रजस् है और उसमें जो सुखाकार, दुखाकार, घटाकार, पटाकार आदि वृत्तियाँ होती हैं और उन वृत्तियों के कारण के रूप से जो अनुमित गुण है, उसका नाम सत्व होता है.
 इस त्रैविध्य का अनुभव प्रत्यक्ष में होता है ; सुषुप्ति मानो प्रकृति है.
 नींद टूट गयी, लेकिन मालूम नहीं पड़ रहा है कि मैं कौन हूँ; यह महत्तत्व है और मैं कौन हूँ- यह अहंकार है.
 दुनिया दीखने लगी तो पंचतन्मात्रा हो गयी.
 देखो भाई, जो शास्त्र और ज्ञान अनुभव के विरुद्ध होता है; उसके वक्ता चाहे ब्रह्मा ही हों और चाहे वह आदिकाल में ही भासित हो, यदि उस ज्ञान के द्वारा सिद्ध वस्तु यथार्थ नहीं है, परमार्थ नहीं है, तो उसका बाध हो जाता है.
 चार दिन पहले होने से वह यथार्थ नहीं होता है, विषय की यथार्थता के बिना ज्ञान कभी यथार्थ हो ही नहीं सकता.
 इसलिए अबाधित परमार्थ स्वरूप जदो आत्मा है, तद् बोधक ज्ञान ही यथार्थ होता है अथवा तद्-अभिन्न ज्ञान ही यथार्थ होता है, अन्य सभ ज्ञान झूठे होते हैं.
 इस प्रकृति में से निकले हुए मूलावस्था में सत्व-रज-तमसमान होने के कारण, सम-परिणाम होने के कारण मालूम नहीं पड़ते और सृष्टि अवस्था में जब उनमें विषम परिणाम होता है तब मालूम पड़ता है कि ज्ञान हो रहा है, यह क्रिया हो रही है.
 तभी उसमें सत्व-रज-तम का योग मालूम पड़ता है और जो द्रष्टा-साक्षी परमात्मा हैं, प्रत्यक् चैतन्य हैं, उन्हीं गुणों के साथ तादात्म्य करके अपने आप को बाँध लेते हैं.
 असल में गुण कहते ही उनको हैं, जो गुणी को बाँध ले.
 गुण माने रस्सी होता है.
 ये जो प्रकृति के गुण हैं वे द्रष्टा को बाँध लेते हैं और प्रकृति के ये गुण ही द्रष्टा को मुक्ता भी कर देते हैं.
 अपवर्ग और मोक्ष- ये दोनों द्रष्टा के धर्म नहीं है, प्रकृति के ही धर्म हैं.
 सांख्य सिद्धांत में बन्धन और मोक्ष दोनों प्रकृति की मुक्ति को स्वीकार करके अपने को मुक्त मानता है.
 यह वृत्ति सारूप्य ही है सर्व दशा में.
 यह बन्ध वृत्ति सारूप्य से बन्धन है और मुक्ति है.
 अब आओ, पहले सत्वगुण को लेते हैं.
 संसारी लोगों ने अमुक बड़े सत्वगुणी हैं, अमुक बड़े रजोगुणी हैं यह कह कर पक्कड़ों को बेइज्जत कर दिया है.
 इन्होंने गुणातीत पर दोषारोपण कर दिया और उसको नहीं पहचाना.
 सत्वगुण के प्रेमीलोग गुणातीत को पहचानते ही नहीं है.
 बड़े भारी अपराधी हैं ये लोग ; और इसी अपराध के कारण वे संसार में आबद्ध रहते हैं.
 इसलिए सत्वगुण बाधक भी है और साधक भी है.
 यदि कहो कि साधक कैसे है, सत्वगुण तो सुनो-
 सत्वगुण निर्मल है.
 उसमें रजोगुण की प्रवृत्ति आरम्भ, तृष्णा, अशान्ति नहीं हैं.
 उसमें निद्रा आलस्य प्रमाद नहीं है.
 इसलिए भी वह निर्मल है.
 निर्मल होने के कारण बिल्कुल साफ-साप दिखाता है और ‘अनामयम्’ दुख भी उसमें नहीं होता है.
 दुखाकार परिणाम भी नहीं प्राप्त होता है, तमिस्राकार, तमसाकार परिणाम भी प्राप्त नहीं होता है और न उसमें तमस है और न उसमें दुख है.
 महाराज, तब तो सत्वगुण बहुत बढ़िया है और पकड़कर रखने योग्य है.
 नहीं, तुम उसको पकड़ने गये और बाँधे!
 यह बड़ी ललचौनी चीज है भला!
 भगवान् कहते हैं कि निष्पाप अर्जुन, मैं तुमसे सच्ची बात कहता हूँ.
 क्योंकि सच्चे आदमी से सच्ची बात न कही जाये तो कहने वाला कपटी हो जाता है.
 सच्ची बात यह है कि सत्वगुणी लोग बन्धन में पड़ जाते हैं.
 उनको थोड़ी देर तो खूब आनन्द आता है और उनके सामने खूब प्रकाश हो जाता है, परंतु बाद में वे रोने लगते हैं और कहते हैं कि हाय-हाय अब वैसी वृत्ति टिकती नहीं है.
 अरे भाई, तुम दूसरे की घड़ी उधार लेकर आये, अब कितने दिन वह घड़ी तुम्हारे हाथ में बँधी रहेगी?
 ‘सुखसंगेन बध्नाति ’- जितनी देर सुख रहा, उसनी देर तो बड़ा आनन्द रहा, फिर बोले कि हाय-हाय वह सुख, वह आनन्द तो चला गया.
 अरे, चला गया तो जाने दो, वह तो जाने वाला ही था.
 अब रजोगुण आयेगा, तमोगुण आयेगा.
 ‘ज्ञानसंगेन चानघ ’- ऐसा निर्मल प्रकाश मालूम पड़ता था जिससे तीनों लोक दिखायी पड़ रहे थे.
 भूत-भविष्य वर्तमान के साथ-साथ नित्य शुद्ध-बुद्ध-मुक्त आत्मा की अनुभूति हो रही थी, वह वह वृत्ति कहाँ चली गयी?
 अब रोओ.
 क्योंकि वह तो सत्वगुण की एक वृत्ति आयी थी और तुम्हारे घर में चमक गयी थी.
 यदि आप चाहो कि सामने चमकने वाली वेश्या हमेशा हमारे घर में उजाला करती रहे तो कैसे करेगी?
 वह तो चमककर चली जायेगी.
 वह सपने का सुख कब तक सुख देगा?
 इसलिए जो लोग सत्वगुण को ज्ञान और सुख समझ लेते हैं, वे उसके आने पर थोड़ी देर सुखी हो जाते हैं और उसके चले जाने पर रोने लगते हैं, किन्तु जो चिन्मात्र-निर्गुण-निर्विशेष-निर्धर्मक अपने स्वरूप को ही परमानन्दस्वरूप, ज्ञान स्वरूप जान लेते हैं उनके सामने तो लोक का कोई प्रसंग ही नहीं है.
 इसलिए यह सत्वगुण भी दुख देता है और इसी सत्वगुम में आसक्ति हो जाने के कारण.
 ‘संगेन’ कहा है- ‘संगेन’ माने आसक्ति, सञ्जन, सटना, चिपकना.
 देखो, एक भूतपूर्व सिद्ध बोलते थे कि पहले तो मेरे पास ऐसी-ऐसी सिद्धियाँ थीं परंतु अब नहीं आती हैं.
 पहले हमको दूर का भी मालूम पड़ जाता था, अब नहीं मालूम पड़ता.
 पहले हर समय आनन्द की बौछारें पड़ती थीं, आनन्द के फौवारे उठते थे; अब वैसा नहीं होता है.
 मेरे भाई, वह सब उधार का माल था, आया और चला गया, उससे तुम्हारे अन्दर कोई फर्क नहीं पड़ता है.
 ‘रजो रागात्मकं विद्धि’- रजोगुण क्या है?
 यह रंग देता है.
 लोग गाते हैं न कि, ‘मोहि अपने रंग में रंग दे’- लेकिन यह बिलकुल कच्चा रंग है.
 पक्का रंग नहीं है. इस कपड़े में पहले भी रंग नहीं था, बाद में भी नहीं था, बाद में भी नहीं रहेगा- यह तो बीच में ही आया है और वह भी फीका ही है, बढ़ने वाला नहीं है.
 देखो; रजोगुण जो थोड़ी देर के लिए अंतःकरण को रंग देता है, उसकी उत्पत्ति कहाँ से आती है?
 तृष्णा और आसंग से है.
 एक तो उससे चिपक गये, उसके साथ एक हो गये और वह आगे भी मिले इसकी तृष्णा हो गयी.
 तृष्णा माने प्यास, हमको यह मिले, यह मिले- ऐसी जो प्यास है उसका कहीं अन्त नहीं है- अन्तो नास्ति पिपासायाः.
 आदमी जब बूढ़ा होता है तब उसके बाल सफेद हो जाते हैं, दाँत टूट जाते हैं, लेकिन उसकी ‘तृष्णै का तरुणायते.
 ’ ज्यों-ज्यों पति बूढ़ा होता जाता है, त्यों-त्यों वह तृष्णा श्रीमतीजी तरुण होती जाती हैं और वृद्ध से इसको संतोष नहीं होता है.
 इन्हीं में से यह रंग निकलता है.
 ‘तन्निबध्नाति कौन्तेय ’- भगवान् कहते हैं कि कुन्ती पुत्र अर्जुन , रजोगुण बाँधता है.
 कैसे बाँधता है महाराज!
 ऐसे बाँधता है कि यह दवा खाओ तो हमेशा के लिए जवान हो जाओगे, यह काम करो तो धन हमेशा के लिए अपने पास टिकाऊ हो जाएगा, इस फर्म में रुपये जमा कर दो तो व्याज बहुत मिलेगा, आदि-आदि.
 यह तृष्णा है और यही मनुष्य को बाँधती है.
 ‘कर्मसंगेन देहिनम्’- यह कर्मसंग मनुष्य को फँसाता है.
 यह करो, यह करो.
 यह बिल्कुल मजबूर बनाकर छोड़ देता है.
 तमस का बाप अज्ञान है.
 असंग आत्मा और दृश्य प्रकृति- इन दोनों के पृथक्त्व के बोध से रहित दोनों का तादात्म्य.
 वही अज्ञान है.
 यही सबको बाँधता है.
 प्रमाद, आलस्य, निद्रा- ये तीनों क्या हैं?
 सनत्सुजात ने कहा कि आपने मौत देखी है?
 क्या वह लाल, काली, पीली, नीली है?
 अरे मौत में न लम्बाई, न चौड़ाई है, न उसका रंग रूप है, न उसमें वजन है, न उम्र है और न उसकी शक्ल सूरत है.
 मौत में तो कुछ भी नहीं है.
 ‘न वै र्मृत्युर्नव्याघ्रवदवाप्तिम् जन्तून्’- मौत बाघ के समान बन करके नहीं आती है और न किसी को खाती है.
 तब मौत क्या है?
 ‘प्रमादं वै मृत्युमहं ब्रवीमि’- हमारी जीवन में जो प्रमाद है वह मृत्यु है.
 देखो, प्रमाता और प्रमेय का स्फुरण तो सर्वत्र होता है; लेकिन कोई उसको वस्तुरूप मानकर मोहित हो जाते हैं और कोई उसको स्फुरण मात्र जानकर मजा लेते हैं.
 चार्वाक्, जैन, बौद्ध, न्याय, वैशेषिक, सांख्य, योग, पूर्वमीमांसा, उत्तरमीमांसा, द्वैत, अद्वैत, विशिष्टाद्वैत- इन सबकी दृष्टि से यह संसार- स्फुरण हो रहा है, मालूम पड़ रहा है.
 मालूम पड़ने में किसी का मतभेद नहीं है ; लेकिन जिनके लिए यह यथार्थ है वे इसमें बँध जाते हैं.
 और जिनके लिए अयथार्थ है, वे इस स्फुरण की अनेक रूपता में आबद्ध नहीं होते हैं.
 कुल इतनी ही तो बात है!
 इसी तरह आलस्य क्या होता है?
 हमें अपने कर्तव्य का स्मरण आ गया, परंतु उसमें रस है नहीं, उसको मजा है नहीं.
 इसलिए हम अरस हो गये, अरस का अलस हो गया ‘रलयोर् अभेदात्’ और अलस का ‘अरसस्य भावः आलस्यम्’ हो गया.
 हम अपने आनन्द को बिखेरते हुए नहीं चलते हैं.
 अरे, तुमको मालूम है कि यह चमेली के फूल में जो सुगन्ध है, वह कहाँ से आयीं हैं?
 यह मोर जो नाचता है उसको इतना बढ़िया नाचना कहाँ से आया?
 कि हमने ही सिखाया ; सूर्यम किसकी चमक काम कर रही है?
 हमारी ही चमक काम कर रही है.
 चंद्रमा में शीतलता, आह्लाद कहाँ से आया?
 हमने ही दिया है.
 जहाँ रस का वर्षण हो रहा है, रसोल्लास हो रहा है, रस की रश्मियाँ विकीर्ण हो रही हैं, वहाँ जिसको हम छू देते हैं उसका नाम आनन्द है, जिसको हम देख लेते हैं, उसका नाम सौंदर्य है, जिसको हम अपना प्रेम देते हैं, उसका नाम माधुर्य है और जिसको हम कान से सुनते हैं, उसका नाम संगीत है.
 अरे, इस सृष्टि में हमारे सिवाय और है ही क्या?
 लो, यह जो अपने में अरसरूपता आ गयी है, उसी से आलस्य आ गया है.
 और निद्रा क्या है?
 आप कहते हैं न कि हमारे ऊपर तो निद्रा ही चढ़ बैठी, निद्रा हमको भगाये लिये जा रही है.
 यह तमोगुणी बन्धन है.
 तमोगुण हमें बाँध लेता है निद्रा में, आलस्य में, प्रमाद में.
 हम थक गये काम करते-करते यह कहना व्यर्थ है.
 थकना-वकना कुछ नहीं है.
 ‘ सत्वं सुखे संजयति ’- भगवान् कहते हैं कि सत्व सुख में बाँधता है.
 संजयति माने सटाता है.
 जैसे गोंद किसी चीज से चिपकता देता है, ऐसे ही सत्वगुण पुरुष को, हम समय सुख बना रहे- इस आसक्ति में चिपका देता है.
 अरे कभी सुख आते, कभी दुख आते हैं, कभी दिन आते कभी रात!
 आवें तो आने दो.
 ‘ रजः कर्मणि भारत ’- रजोगुण कर्म में चिपका देता है और तमोगुण ज्ञान को ढककर प्रमाद में आसक्त कर देता है.
 भगवान् कहते हैं कि रजोगुण और तमोगुण- इन दोनों को दबाकर सत्वगुण आता है.
 ये तीनों सृष्टि में समानरूप से नहीं रहते.
 समान रूप से रहेंगे तो प्रलय हो जायेगा.
 इसलिए जब सत्वगुण होता है तब वह रजोगुण, तमोगुण को दबा देता है, जब रजोगुण होता है तब सत्वगुण-तमोगुण को दबा देता है और जब तमोगुण बढ़ता है तब सत्वगुण रजोगुण को दबा देता है.
 विद्यारण्य स्वामीजी ने कहा कि चोर को पहले पहचान लो और फिर कहो कि आओ भाई आओ, खाओ-पीओ बैठो.
 इससे चोर भी तुम्हारा दोस्त बन जायेगा और चोर को पहचान कर कहीं चिल्ला दिया कि चोर-चोर तो वह तुम्हारी जान का ग्राहक बन जायेगा.
 काने को काना कहकर, चमार को चमार कहकरर और छह अंगुली वाले को छांगुर कहकर मत पुकारना.
 अन्धे को बोलना हो तो सूरदास बोलना, प्रज्ञाचक्षु बोलना.
 चमार को बोना हो तो रैदासजी बोलना और कहना कि आइये भगतजी, आइये-आइये!
 जब सत्वगुण की वृद्धि होती है तब ज्ञान की वृद्धि होती है और शरीर में सब दरवाजों में से रोशनी निकलने लगती है- आँख से बढ़िया दिखता है, कान से बढ़िया सुनता है तथा त्वचा से बढ़िया छूता है.
 जो आता है सो सब बढ़िया ही बढ़िया लगता है.
 क्योंकि जब प्रकाश तेज रहता है तो सबके भीतर जो अच्छाई छिपी है; वह दिख जाती है और जब अपनी आँख ठंडी या कमजोर होती है, तब वह नहीं दिखायी देती.
 इसी तरह जिसका ज्ञान सूक्ष्म होता है वह सब जगह मर्मभेदी दृष्टि से जो अच्छाई छिपी है, परमेश्वर छिपा हुआ है, उसको देख लेता है और जब ज्ञान कमजोर होता है तब वह परमेश्वर पर्यन्त नहीं पहुँचता है, दोष पर्यन्त ही पहुँचता है.
 इसलिए जब लोगों में दोष दीखने लगे, तब यह मत समझना कि यह दोषी है, बल्कि यह समझना कि हमारी आँख कमजोर हो रही है.
 यहाँ भगवान् ने अर्जुन को संबोधित करते हुए भरतर्षभ कहा है.
 ऋषभदेव के वंश में भरत हुए और यहाँ इस संबोधन के अनुसार भरत के वंश में ऋषभ हुए.
 उलटा हो गया कि नहीं?
 पहले ऋषभदेव के ज्येष्ठ बेटे का नाम भरत था, अब यहाँ भरत के बेटे का नाम ऋषभ हो गया.
 मतलब यह कि भरतवंश में पैदा हुआ अर्जुन ऋषभ है.
 इससे क्या हुआ कि रजोगुण बढ़ गया.
 इसको तुम पहचान लो.
 जब मन में लोभ आता है तब क्या होता है?
 किसी को एक जगह ख्याल था कि दो रुपयों का फायदा हो गया.
 तब बोलो कि अरे, भूल हो गयी.
 मुझको तो यहाँ दस रुपयों का फायदा निकालना था.
 आया था दो- के लिए, मलल गिया तीन, पर सोचने लगा-दस- इस प्रकार उसका लोभ बढ़ गया- ‘ लाभात् लोभः प्रवर्द्धते .
 ‘ प्रवृत्तिः ’- प्रवृत्ति-प्रवृत्ति करते जाओ, करते जाओ तो क्या होगा?
 एक बनिया मुझसे कहा करता था कि महाराज, न बेटा है और न बेटी है.
 पहले बीस हजार की कमाई हुई फिर बीस लाख रुपये हो गये, फिर दो करोड़ हुए और फिर पाँच करोड़ हो गये.
 अब क्या करेंगे, कहाँ रखेंगे?
 मैंने कहा कि दान कर दो तो बोला नहीं, महाराज!
 देत नहीं बनता.
 अंत में ऐसा पकड़ गया कि कुछ पूछो मत! ;   उसके सब बही खाते, सब पासपुक, सब चैकबुक पकड़े गये.
 वह भिन्न-भिन्न नौकरों के नामों से बैंकों में रुपया जमा कराये हुए था, हस्ताक्षर भी वही करता था- नौकरों को मालूम तक नहीं था.
 अंत में ऐसा पकड़ा गया और सरकार ने ऐसा पीटा उसको कि सब चला गया.
 इसलिए यह करो- वह करो, इस प्रवृत्ति से तृप्ति नहीं होती, मन में हमेशा अशान्ति बनी रहती है.
 स्पृहा क्या है?
 यह है कि यह भी रहे, वह भी रहे.
 जब ऐसा हो तब समझना कि रजोगुण की वृद्धि होरही है, यही उसकी पहचान है ; इसलिए सावधान!
 भगवान् कहते हैं कि अर्जुन , जब तमोगुण की वृद्धि होती है तब कुछ तो समझ बूझ का नाश हो जाता है, कुछ करने का मन नहीं होता, समय पर बात भूल जाती है और मोहक अन्धकार छा जाता है.
 अब सत्वगुण होने पर क्या होता है यह सुनो-
 सत्वगुण उदय होने पर यदि मरोगे तो उत्तम लोकों में जाओगे, क्योंकि सत्वगुण जरा हल्का होता है, उसमें वजन नहीं होता. जिसमें वजन नहीं होता है, उसमें आदमी ऊपर उठता है.
 इसलिए सत्व की वृद्धि में मनुष्य का शरीर जब छूटता है, तब वह देवताओं के निर्मल लोक में जाता है.
 किन्तु जब रजोगुण की वृद्धि होती है, तब क्या होता है?
 उसमें रज लगा होता है.
 अह महाराज, चुम्बक का टुकड़ा लोहे कि कीलों में डाल दो तो जैसी शक्ल चुम्बक की होगी, वैसी ही शक्ल लोहे के चूरे चारों ओर से इकट्ठे होकर बना देंगे.
 इसी तरह रजोगुण की वृद्धि होने पर मनुष्य कर्मसंगी हो जाता है.
 यदि तमोगुण में प्रलीन होगा तो ‘मुढयोनिषु जायते’- मूढ़ योनि में चला जायेगा.
 सुकृत कर्म का अर्थ है- सावधानी से काम करो.
 ‘सुकृतस्य = पुण्यस्य’.
 वासना के आवेग में जब आदमी काम करता है, तब वह सुकृत नहीं होता, दुष्कृत हो जाता है.
 इसलिए जो भी काम करो, उसको सोच समझकर करो- ऐसे नहीं, ऐसे करना है.
 झाड़ू लगा रहे हो और धूल छूटती जा रही है.
 तो क्या वह सुकृत हुआ?
 नहीं सुकृत नहीं हुआ ; क्योंकि जब झाड़ू लगाने में सावधानी नहीं है, बीच-बीच में धूल छूट जाती है तब वह सुकृत कैसे हो सकता है?
 वह तो दुष्कृत हो गया, क्योंकि तुम सावधान नहीं हो.
 बर्तन माँज रहे हो और उसमें जूठा लगा रह गया तो वह सुकृत नहीं हुआ, दुष्कृत हो गया.
 इसलिए जिस काम को भी करो, इतनी सावधानी से करो कि वह बिलकुल ठीक हो और बाद में पछताना न पड़े कि हाय, हाय मुझसे तो भूल हो गयी.
 काश, मैंने अपनी जिंदगी में यह काम कर लिया होता ; अरे, लोग तो मरते समय जब ताकत नहीं रहती है जब पछताते हैं.
 ये सब तमोगुणी हैं.
 अतः सुकृत करो.
 इसका निर्मल है.
 रजोगुण का फल दुख है और तमस् का फल अज्ञान है बेहोशी, है, पत्थर हो जाना है.
 सत्व से ज्ञान होता है, रजस् से लोभ होता है, तमस् से प्रमाद्, मोह और अज्ञान- ये तीनों होते हैं.
 ‘ऊर्ध्वं गच्छन्ति सत्वस्थाः’- सत्व में स्थित होओगे, तो ऊपर उठोगे, उन्नति करोगे.
 रजोगुण में रहोगे तो बीचो बीच मे रह जाओगे- ‘मध्ये तिष्ठन्ति राजसाः’- और यदि तमोगुणी वृत्ति में चले जाओगे तो नीचे चले जाओगे- ‘ अधो गच्छन्ति तामसाः.
 ये जो गुण हैं, बाँधने की रस्सी हैं.
 तुम इस रस्सी को पहचान लो और उससे अपने आप फाँसी मत लगाओ.
 ये तीनों गुण खुदकुशी करने के लिए हैं.
 एक ने कहा कि हम लोहे कि जंजीर से खुदकुशी करेंगे.
 तो दूसरे ने कहा कि नहीं जी, जब खुदकुशी करनी है तो लोहे की जंजीर से क्यों करनी, ताँबा-पीतल की जंजीर बनवायेंगे और तीसरे ने कहा भाई, खुदकुशी के लिए लोहा, ताँबा, पीतल की जंजीर नहीं सोने की जंजीर बनाओ.
 मरना ही है तो अफीम खाकर क्या मरना, हीरा खाकर मरेंगे.
 अरे, जब मरना ही है तो क्या अफीम और क्या हीरा!
 इस प्रसंग में एक कथा सुनो!
 जब दुर्योधन ने भरी सभा में श्रीकृष्ण को बाँधना चाहा तब उसकी ओर से नारियल की रस्सी मँगायी गयी.
 इस पर धृतराष्ट्र कहने लगे कि बेटा, मैंने सुना है कि श्रीकृष्ण का शरीर बड़ा सुकुमार है, उस पर नारियल की रस्सी गड़ जायेगी, इसलिए श्रीकृष्ण को बाँधने के लिए रेशम की रस्सी मँगवाओ.
 श्रीकृष्ण को बन्धन में डालने में उन्हें कोई ऐतराज नहीं है, सिर्फ यह चाहते हैं कि नारियल की रस्सी से नहीं, रेशमी डोर से उन्हें बँधवा देंगे.
 हे भगवान्!
 यही अकल है लोगों की.
 अरे, जब हम बाँध ही रहे हैं, तब क्या तमोगुण, क्या रजोगुण और क्या सत्वगुण- ये तीनों ही तो बन्धन का दुख देंगे.
 हमारे कर्मियों ने, उपासकों ने, योगियों ने सत्वगुण में इतने महत्व का भाव पैदा कर दिया कि गुणों से छूटने की इच्छा ही नहीं होती.
 इन्होंने मुमुक्षा को ही बन्द कर दिया.
 यह सब विजातीय संपर्क का फल है.
 कर्मी का संपर्क विजातीय संपर्क है.
 उपासक का संपर्क विजातीय संपर्क है और योगी का संपर्क भी विजातीय संपर्क ही है.
 इन लोगों ने यह किया कि बन्धन के प्रति प्रेम उत्पन्न कर दिया.
 यह वृत्ति हमेशा बनी रहे और यह काम हमेशा होता रहे- यह भावना पैदा कर दी.
 बोले कि भाई चलो, दण्ड-कमण्डलु उठाओ यहाँ से.
 क्यों?
 इसलिए कि हम करते हैं योगाभ्यास और दूध-दही यहाँ मिलता नहीं है तो जहाँ सात्विक भोजन मिलेगा वहाँ चलकर रहेंगे.
 हम तो इन्हीं के संग रहेंगे, दूध, मलाई, मेवा, मिश्री दोनों वक्त लहेंगे.
 क्यों?
 कि सात्विक भोजन तो मिल जाता है.
 अरे बाबा, भोजन-तो-भोजन है.
 यह भी बनधन कि यहाँ का जल सात्विक है, यहाँ का वायु सात्विक है.
 तुमको गुणातीत होना है कि जलवायु में बँधना है?
 यदि आप समझते हैं कि यह छींटा है तो यह छींटा चारो ओर है.
 जब छींटा ही फेंकना है, तो होली के दिनों में किसी से लिहाज क्यों किया जाय?
 इसलिए ज जलवायु के, सात्विक वातावरण के बड़े प्रेमी हैं उनके ऊपर भी एकाध पिचकारी तो चलनी ही चाहिए न!
 भगवान् कहते हैं कि देखो, तुम तो हो द्रष्टा और सत्व, रज तथा तम ये तीनों गुण कर्ता हैं.
 द्रष्टा पुरुष वृत्ति को सात्विक मान लो तो वृत्तिका, कर्म को राजस मान लो तो कर्म का और देहादि को तामस मान लो तो देह का, संग छोड़ देता है.
 तब देखता है कि कर्ता गुण ही है ‘गुणेभ्यः अन्यम् आत्मानं कर्ता नानुपश्यति’- आने-जाने वाले गुणों से अन्य जो आत्म है, वह कर्ता नहीं है.
 अब आने दो गुणों को.
 तुम्हारा गंगाजी के दिव्य तट पर जो समय बीतता है वह सात्विक है, साबुन लगाकर कपड़ा धोने में जो समय लगता है वह रजोगुण है.
 कभी नींद आ गयी और सो गये तो वह तमोगुण है.
 यह सब गुणों के खेल हैं, कभी ऐसा कभी वैसा.
 इसमें तुम कौन हो?
 ‘गुणेश्यश्च परं वेत्ति’- ऐसे भी तुम वैसे भी तुम.
 निद्रा, आलस्य, प्रमाद में भी तुम और गंगा के शीतल प्रवाह में भी तुम.
 क्योंकि ‘मद्भावं सोऽधिगच्छति’- अब तुम परमात्मा हो, जीवात्मा नहीं हो.
 जो सृष्टि, स्थिति, प्रलय में एक सरीखा है, उसी का नाम परमात्मा है.
 अर्जुन इस देह में जो तीनों गुण आते-जाते रहते हैं, इनको आने-जाने दो.
 इनको सड़क पर रोक लगाने की जरूरत नहीं है.
 तुम यह नहीं कर सकते कि सड़क पर तो केवल भलेमानुष लोग ही चलेंगे, गुण्डा नहीं चलेंगे.
 यदि तुम सड़क पर गुण्डों का आना-जाना रोकने के लिए डंडा लेकर बैठोगे तो लोग तुम्हारा ही नाम गुण्डा रख देंगे.
 इसलिए जो आता है उसको आने दो, जो जाता है उसको जाने दो.
 तुम इनसे अतीत होकर रहो.
 न तुम्हारा जन्म है, न तुम्हारी मृत्यु है.
 न तुमको बुढ़ापा है और न दुख है.
 तुम इनसे विमुक्त अमृतास्वादी हो, अमृतस्वरूप हो.
 अब अर्जुन ने पुछा कि महाराज, इसकी पहचान कैसे हो कि यह तीन गुणों का अतिक्रमण कर गया है?
 ‘कतं चैतांस्त्रीन्गुणानतिवर्तते’- तीन गुणों से परे जाने का उपाय क्या है?
 जो परे गये उसका आचार कैसा है- ‘किमाचारः’ और वह किन पहचानों से पहचाना जाय?
 इस पर भगवान् ने बताया कि-
 देखो, अर्जुन , प्रकाश आता है सत्वगुणी में, प्रवृत्ति आती है रजोगुणी में, मोह आता है तमोगुणी में और ‘च-च-च’ माने जो भाई बन्धु हैं, वे भी आते हैं.
 यहाँ जो ‘च-च-च’ (अव्यय) है वह अनुक्त-समुच्चार्थ है; जिनका नाम नहीं लिया है जैसे ‘प्रकाशं च’- प्रकाश के साथ सुख भी आता है, ‘प्रवृत्तिं च’- प्रवृत्ति के साथ और भी उसके लग्गू-भग्गू आ जाते हैं.
 मान लो कि कोई यज्ञ-प्रवृत्तिकर हो तो वेदी बनाने के लिए नौकर चाकर आवेंगे कि नहीं? ;   पैसा देने के लिए बनिया लोग आयेंगे कि नहीं!
 इस प्रकार प्रकाश के साथ उसके लग्गू-भग्गू, प्रवृत्ति के साथ उसकी पूँछ और मोह के साथ उसमें जो धूल-झंखाड़ लिपटा रहता है, वह सब आयेंगे.
 लेकिन जो आ गये, अब संन्यासी का यह काम नहीं है कि उनको चले जाने के लिए कहे.
 तब क्या करें?
 खुद ही उठकर चला जाये.
 हमारे आचार्यों ने संन्यासी का व्यवहार कैसा हो, यह बताते हुए कहा है-
 कोई आवे तो ‘आइये’ कहने की जरूरत नहीं है, जाये तो जाइये कहने की जरूरत नहीं है और यह भी कहने की जरूरत नहीं है कि कुछ दिन ठहरिये, हमारे आश्रम को सनाथ कीजिए.
 आप सरीखा राजा, आप सरीखा सेठ हमारे आश्रम में रहेगा तो इसकी शोभा बढ़ जायेगी ; तो भगवान् कहते हैं कि अर्जुन- ‘न द्वेष्टि संप्रवृत्तानि ’ अपने हृदय में द्वेषाधान मत करो.
 जो है उसको रहने दो.
 ‘न निवृत्तानि काङ्क्षति’- जो चला गया उसको लौटाओ मत और जो आ रहा है उससे द्वेष मत करो.
 उदासीन की तरह बैठे रहो.
 मध्यस्थ और उदासीन न फर्क होता है.
 दो आदमी आपस में झगड़ा कर रहे हों और जो बीच में पड़कर पंचायत करके फैसला करा दे, झगड़ा मिटा दे; उसका नाम मध्यस्थ होता है.
 लेकिन लड़ते हैं तो लड़ने दो, अपने को क्या लेना, क्या देना है.
 यह उदासीन का लक्षण है.
 असल में पंचायत करने के लिए सब जगह चौधरीपना दिखाना बड़ा दुख देता है ; कहीं पति-पत्नी में झगड़ा हो रहा हो, भाई-भाई लड़ रहे हों और वहाँ आप बिना बुलाये पंचायत करने चले जायें तो पति-पत्नी एक हो जायेंगे, भाई-भाई एक हो जायेंगे और बोलेंगे कि देखो, यह बिचोलिया हमलोगों में फूट डालने के लिए आया था.
 इस तरह तुम बदनाम होकर लौटेगे.
 इसलिए सब जगह चौधरीपना नहीं करना चाहिए.
 उदासीन की तरह बैठे रहना चाहिए और ‘गुणैर्यो न विचाल्यते’- कभी-कभी कोई गुण जोर मारे तो उससे विचलित नहीं होना चाहिए.
 ‘गुणा वर्तन्त इत्येव’- देखो पहले कहा था कि ‘गुणा गुणेषु वर्तन्ते इति मत्वा न सज्जते’- अर्थात् इन्द्रियाँ विषयों में बरतती हैं, आँख रूप देखतीहै, कान शब्द सुनता है और त्वचा स्पर्श करती है ; इनमें आसक्ति नहीं करनी चाहिए.
 किन्तु यहाँ कहते हैं कि- ‘गुणा वर्तन्त इत्येव’- अर्थात् सत्वगुण, रजोगुण, तमोगुण- ये तो बर्तते ही रहते हैं.
 आओ, हम बैठें, ये तो बच्चे हैं, इन्हें खेलने दो, नाचने दो- योऽवतिष्ठति नेंगते .
 आओ, इस प्रसंग पर फिर विचार करें!
 भक्तों की दृष्टि में भगवान् सर्वदा निर्गुण हैं.
 यदि भगवान् अपने को गुणी मानेंगे तो गुणातीत भान हो जाने से गुण-गुणी काभेद ही उनके सिर पर बैठ जायेगा.
 इसलिए भगवान् स्वदृष्टि से कभी सगुण नहीं होते हैं और भक्त की दृष्टि से कभी निर्गुण नहीं हो सकते, नहीं तो भजनीयता ही नहीं रहेगी.
 यह मतभेद हमेशा से चल रहा है.
 अतः जो लोग भक्त की दृष्टि से भगवान् को देखते हैं, वे सगुण ही देखते हैं और अपने को निर्गुण देखते हैं कि हमारे अन्दर तो कोई गुण नहीं है.
 किन्तु भक्त निर्गुण होते हैं तो भगवान् सगुण होते हैं और भक्त सगुण होते हैं तो भगवान् निर्गुण हो जातेहैं.
 इन दोनों के बीच में कड़ी को जोड़ने वाला, लड़ी को जोड़ने वाला गुणातीत है.
 भगवान् की दृष्टि से सृष्टि को देखो तो आप गुणातीत हैं.
 उनकी नजर से नजर मिला दो ; पूर्णता में गुण नाम की कोई वस्तु ही नहीं है ; क्योंकि गुण तो गुणीभाव को साथ लेकर रहता है.
 जब गुणातीत की बात चली तब भगवान् ने कहा कि देखो संसार के गुणों से तो उतना कुछ संबंध नहीं है, असल में संसर्गाध्यास होता ही नहीं.
 कभी किसी दूसरे को गुणी देखते हैं तो उससे ईर्ष्या भी होने लगती है कि ये गुणी क्यों हैं?
 और किसी को गुणरहित देखते हैं तो उससे घृणा भी होने लगती है.
 इसलिए असली काम तो हमको हमारे जीवन में जो गुण आते हैं उन्हीं से पड़ना है.
 जो साधक होते हैं वे रोने लगते हैं कि हाय-हाय, हमको निद्रा क्यों आ गयी, आलस्य आ गया, प्रमाद आ गया.
 वह कभी रोता है कि आज तो बड़ा विक्षेप होगया और कभी रोने लगताहै कि कल मुझको जैसा आनन्द आया था प्रसन्नता हुई थी, आज वह कहाँ चली गयी? ;   हाय-हाय कल जैसी स्थिति नहीं है.
 कभी वह यह भी सोचता है कि हम शान्त रहते हैं, हमको समाधि लगती है और हमारे बराबर दूसरा और कौन है?
 यहाँ भगवान् गुणातीत की जो पहचान बताते हैं, उस पर ध्यान दो.
 वे कहते हैं कि ‘ उदासीनवत् ’- हम दैसे दूसरों के साथ उदासीनता का बर्ताव करते हैं, वैसे ही हमें अपने कहें जाने वाले देह-इन्द्रिय- अन्तःकरण के साथ भी उदासीनवत् आचरण करना चाहिए.
 कभी नींद आ गयी, सो गये.
 कभी मन में आया कि चार मील चल आवें तो चल आये ; कभी जोर-जोर बोलने का मन हुआ तो बोल लिया ; यह नहीं कि खाँसी आ रही है उसको दबाते जा रहे हैं.
 ऐसा करोगे तो रोग होने का डर है ; इसलिए खाँसी आवे तो खाँस लिया करो.
 शान्ति आवे तो बहुत बढ़िया.
 पर गुणों के आने-जाने से अपने स्वरूप में कोई विचलन नही होना चाहिए ; ‘गुणैर्यो न विचाल्यते.
 ’ अच्छे गुण आन से अभिमान नहीं होना चाहिए और बुरे गुण आने से ग्लानि से नहीं होनी चाहिए.
 अभिमान और ग्लानि दोनों से मुक्त होकर जीवन्मुक्त पुरुष निवास करता है- यही गुणातीत का आचरण है.
 आपको एक छोटी सी बात सुना देता हूँ.
 एक महात्मा थे ; मैं उनकी सेवा में था.
 क्योंकि वे गंगा किनारे-किनारे होते हुए हमारे यहाँ आये थे.
 उनको जब क्रोध आता था तब वे बहुत भद्दी-भद्दी गालियाँ देते थे, जिनको बोलकर सुनाया नहीं जा सकता ; क्योंकि वे सभ्यता के, शिष्टाचार के विपरीत हैं.
 एक दिन मेरे ऊपर नाराज हो गये और उन्होंने मुझे गालियाँ दीं.
 तो चुपचाप सह गया, क्योंकि मेरी दृष्टि में तो वे परमात्मा रूप ही थे.
 जब वे शान्त हुए, खुश हुए तो पहुँच गये रसोई घर में ; वहाँ मैं उनके लिए खिचड़ी बना रहा था.
 उन्होंने चूल्हें पर चढ़ी खिचड़ी में अंगुली लगायी तो वह जल गयी.
 फिर वे बोले कि देखो गुरु, मैं तुम्हारे ऊपर नाराज हुआ तो मेरी अंगुली जल गयी.
 मैंने बाद में उनसे पूछा कि महाराज, आपको इतना गुस्सा क्यों आता है?
 यह सुनकर वे फिर गुस्से में आ गये और बोले कि मैं तुमको बुलाने जाता हूँ?
 फिर तुम क्यों आते हो मेरे पास?
 मैंने कहा कि महाराज, मैं अपनी श्रद्धा से आता हूँ.
 अच्छा, मैं कहता हूँ कि रहो?
 नहीं महाराज, आप नहीं कहते हैं.
 तब क्या मैं कहता हूँ कि चले जाओ?
 नहीं महाराज, आप कभी नहीं कहते.
 तो जैसे तुम अपने मन से आते रहते हो और चले जाते हो, वसे ही मेरे पास क्रोध भी अपने मन से ही आता है, रहता है और चला जाता है.
 इसलिए इसकी फिक्र क्यों करना?
 ‘गुणा वर्तन्त इत्येव ’- अरे, गुण तो हर हालत में कुछ न कुछ रहते ही हैं और अपना काम भी करते ही हैं.
 इसलिए इन्हें अपना काम करने दो और हम अपना काम करते हैं.
 ‘योऽवतिष्ठते नेंगते ’- यहाँ ‘अवतिष्ठति’ पढ़ा गया है क्योंकि श्रीकृष्ण ने पाणिनीय व्याकरण पढ़ा था- ऐसा तो मेरा ख्याल नहीं है.
 वे सांदीपनि गुरु के यहाँ पढ़ने जरूर गये थे, पर उस समय पाणिनीय व्याकरण था ही नहीं ; यदि कहो कि क्यों नहीं था तो पाणिनी ने स्वयं अपने सूत्रों में वासुदेव शब्द का उल्लेख किया है.
 इससे सिद्ध होता है कि उन्होंने अपना पाणिनीय व्याकरण बाद में बनाया होगा.
 उन्होंने ‘वासुदेवार्जुनाभ्यां वन्’ सूत्र में वासुदेव और अर्जुन इन दोनों का एक साथ नाम लिया है.
 इसलिए कृष्ण के बाद हुए पाणिनी और उनका पाणिनी व्याकरण.
 फिर उस समय उनको कौन रोकता कि आप ‘अवतिष्ठति’ मत बोलो ‘अवतिष्ठते’ बोलो?
 जिन लोगों को पाणिनीय व्याकरण का बहुत बड़ा आग्रह होता है वे ‘योऽवतिष्ठते’ ऐसा पाठ मानते हैं.
 अब भगवान् गुणातीत का लक्षण और बताते हैं.
 ‘समुदख सुख’- जिसको दुनिया में सुख-दुख कहते हैं वे बराबर ही हैं.
 सचमुच बराबर हैं.
 यदि जिन्दगी को तौलकर देखा जाये तो जैसे रात दिन बराबर होते हैं- ‘सम प्रकाश तम पाख दुहुं,’ वैसे ही कभी सुख आता है तो कभी दुख आता है.
 जब हृदयाकाशनिर्मल हुआ तो उसका नाम सुख हो गया और जब हृदयाकाश दुष्ट हुआ, आँधी- तूफान चलने लगा.
 असल में हृदयाकाश में न ‘सु’ है और न ‘दु’ है वह तो ‘ख’ मात्र है और उसमें जो सुष्ठुत्व है, वह तो उपसर्ग है माने आगन्तुक है.
 उपसर्ग माने आगन्तुक.
 वह कृत्रिम है, विघ्न है.
 इसलिए महात्मा के लिए तो सुख-दुख समान ही है.
 गर्मी पड़ी, सर्दी पड़ी.
 एक महात्मा को किसी सज्जन ने बहुत बढ़िया भोजन कराया.
 महात्मा बोले कि आज का भोजन तो बहुत बढ़िया है, क्या बात है?
 सज्जन ने कहा कि महाराज, गाँव में एक व्यक्ति मर गये हैं, आज इनका श्राद्ध था.
 महात्मा बोले कि अच्छा श्राद्ध था?
 श्राद्ध के दिन ऐसा भोजन होता है.
 तब तो हे भगवान्!
 इसके बाद गाँव में लोग मरने लगे और रोज किसी न किसी का श्राद्ध होने लगा.
 फिर लोगों ने पंचायत की और जिस दिन किसी के घर में बेटा हुआ तो उस दिन और बढ़िया भोजन बनाकर महात्मा के पास ले गये.
 महात् बोले कि भाई आज तो पहले से भी बहुत बढ़िया भोजन है.
 लोगों ने कहा कि महाराज आज बेटा हुआ है.
 महात्मा बोले कि अच्छा बेटा होने पर ऐसा भोजन होता है?
 हे भगवान् रोज-रोज इस गाँव में बेटा ही हुआ करे.
 इसी तरह सुख-दुख में महात्मा समान रहते हैं.
 ‘स्वस्थः’- अपने स्वरूप में स्थित रहो जिससे कि सवारी करने की कभी कोई जरूरत ही नहीं पड़े.
 ‘स्वस्थः’ माने स्वावलम्बी जीवन व्यतीत करो.
 स्वस्थ रहो, प्रकृतिस्थ हो जाओ, अनात्मक मत होओ, आत्मक रहो, आत्मस्थ रहो.
 अच्छा, यह तो हुआ स्वरूप की दृष्टि से स्वस्थ और सुखाकर दुखाकार वृत्ति से ऐसा होता है कि सम.
 अब पदार्थ की दृष्टि से स्वस्थ कैसा होता है?
 ‘समलोष्टाश्मकांचनः’- बाहर मिट्टी का डला हो, पत्थर हो, लोहा हो अथवा सोना हो, उन सब चीजों में उसकी समता होती है.
 जिसकी सुखाकार-दुखाकार वृत्ति में भी समता होती है और अपने स्वरूप में स्थिति होती है, वह स्वस्थ है.
 ‘ तुल्यप्रियाप्रियः ’- भगवान् कहते हैं कि जीवन में जो कभी प्रिय आते हैं, कभी अप्रिय आते हैं, उनको आने दो, जाने दो वे तो ‘आगमापायिनः’ हैं अनित्य हैं.
 प्रिय और अप्रिय को बराबर ही समझो.
 अपना तराजू का पलड़ा मत बिगाड़ो.
 इसको ऐसे समझो कि तुम्हारे घर में कभी कोई दोस्त आता है तो जैसे उसको आसन पर बैठाकर जलपान कराते हो, वैसे ही कभी तुम्हारा शत्रु आ जाये तो उसको भी ऊँचे आसन पर बैठाओ, जलपान कराओ और उसको भी प्यार की आँखों से देखो.
 दोनों से मीठा बोलो, दोनों से हाथ मिलाओ, दोनों को ऊपर बिठाओ, क्योंकि भले ही उसका चोला दूसरा है, लेकिन जो उस चोले को पहनकर आया है, वह तो तुम्हारा ही स्वरूप है, वह तुम्हीं हो, वह तुम्हारा ही भगवान् है.
 ‘ धीरः ’- तुम्हारा धैर्य खोने न पावे.
 बुद्धि को काबू में रक्खो, उसे डाँवाडोल मत होने दो.
 एक दिन मैंने अपने लोगों से कहा कि जरा राग-वैराग्य की बात सुनाओ तो एक ने सुनाया कि राग में यह दोष हे, यह दोष है, यह दोष है, इसलिए वैराग्य करना चाहिए.
 मैंने कहा कि वैराग्य का कोई स्थिर आधार नहीं है ; क्योंकि हमारा स्वरूप असंग है.
 इसलिए कोई चीज ऐसी है ही नहीं, जो हमारे साथ चिपक जाये या हम उसके साथ चिपक जायें.
 अपने स्वरूप की असंगता को लेकर जो वैराग्य होता है, वह पक्का होता है.
 विषय के दोष को लेकर जो वैराग्य होता है, वह थोड़ा कच्चा रहता है.
 वैराग्य अपनी असंगता का विवर्त है.
 यह जो स्वरूपगत असंगता है उसका विवर्त है, तरंग है, भँवर है वैराग्य.
 विवर्त में भँवर.
 ‘ तुल्यानिन्दात्मसंस्तुतिः ’- कोई तुम्हारी निन्दा करे या स्तुति करे, लेकिन यह है तो शरीर ही.
 इससे जिसका प्रेम होता है अथवा जिसका मतलब होता है, वह स्तुति करने लगता है.
 नीतिशास्त्र में तो लिखा है कि अगर तुम्हारे पास आकर कोई तुम्हारी बहुत तारीफ करने लगे तो समझ लेना कि आज वह कुछ माँगने वाला है.
 बहुत तारीफ करने वाला मतलबी होता है.
 लेकिन सच्ची बात तो यह है कि ‘शरीरं यदि निन्दन्ति सहायास्ते जनाः’- यदि कोई हमारे शरीर की निन्दा करता है तो वह हमारा मददगार है.
 क्योंकि शरीर की निन्दा हम भी करत हैं और ‘आत्मानं यदि निन्दन्ति आत्मानः स्वयमेव ते’- यदि कोई आत्मा की निन्दा करता है तो उसकी आत्मा हमारी आत्मा एक ही है इसलिए आत्मनिन्दक तो अपनी ही निन्दा करते हैं.
 तो निन्दा स्तुति पर ज्यादा ध्यान नहीं देना चाहिए.
 जैसे धूल आसमान में उड़ती है, वर्षा होती है और गरमी पड़ती है, वैसे ही कभी गर्म तो कभी सर्द हवा बहती रहती है.
 उसका ज्यादा ख्याल नहीं करना चाहिए.
 मान से संसारी प्रसन्न होता है और साधक दुखी होता है तथा अपमान से संसारी दुखी होता है और साधक प्रसन्न होता है.
 सिद्ध के लिए मान-अपमान दोनों एक हैं.
 ‘मानापमान’ शब्द केवल देहाभिमानी के लिए यथार्थ है ; जो देह को ही अपना सब कुछ समझता है, उसी के लिए मानापमान शब्द यथार्थ है.
 किन्तु जिसको देहाभिमान नहीं है, इसके ले तो मानापमान शब्द बिलकुल निरर्थक है.
 उसकी दृष्टि में न तो मान है और न अपमान है.
 दोनों बराबर हैं.
 अरे, लोग मुर्दे को खूब फूल चढ़ाते हैं, मालाएँ चढ़ाते हैं तो उनसे उसका कुछ सम्मान होता है?
 नहीं, कोई सम्मान नहीं होता है.
 ‘तुल्यो मित्रारिपक्षयः’- एक मित्र पक्ष और दूसरा अरि पक्ष है.
 जो कुछ नहीं देता, उसको लोग अरि मान लेते हैं.
 और कहते हैं कि अरे यह तो हमको कभी कुछ देता ही नहीं ; हम तो ब्राह्मण रहे हैं, पुरोहित रहे हैं.
 हमारे यहाँ किसी- किसी घर से साल में दो-दो रुपये भेंट आ जाती थी, किसी के घर से दर सेर, किसी के घर से एक मन और किसी के घर से तीन मन अन्न आ जाता था.
 वह तो देने वालों की मौज थी कि वे दे जाते थे.
 लेकिन एक बार नहीं भेजे तो मालूम पड़ता था कि देखो न, इसको तो देना चाहिए था, क्यों नहीं दिया?
 वह अपनी मौज से देता था और हम मान बैठते थे अपनी हकदारी.
 इस तरह हर साल नियम से दक्षिणा देने वालों पर भी लेने वाला अपनी हकदारी मान बैठता है.
 लेकिन यह जो मित्र पक्ष है, बिलकुल कल्पित है.
 ‘मेद्यति-स्नेहयति’- जो मक्खन लगाता है, खिलाता है उसका नाम मित्र है और जो कुछ नहीं देता है उसका नाम अरि है ; इसलिए दोनों पक्षों में समान ही रहना चाहिए.
 शरीर का कभी रूखा रहना भी आवश्यक होता है और कभी चिकना होना भी आवश्यक होता है.
 दोनों बराबर भलाई करते हैं.
 ‘ सर्वारम्भपरित्यागी ’- संकल्पपुर्वक जो बड़े-बड़े आरम्भ किये जाते है- जैसे इतना चंदा करेंगे ,इतना बड़ा यज्ञ करेंगे और इतना बड़ा उत्सव करेंगे.
 इसमें कहीं न कहीं कुछ न कुछ स्वार्थकी बात होती है.
 नही तो इतनी मेहनत-मजदूरीकी भावना भी कहीं न कहीं जरूरी रहती है, नही तो आदमी बड़ा आरम्भ नही कर सकता  ; इसलिए यदि गुणातीत होकर रहना हो तो बड़े-बड़े आरम्भ हैं वह नही करना चाहिए.
 सर्वारम्भा: हि दोषेण धुमेनाग्रिरिवावृता : भगवान् श्रीकृष्ण कहते हैं कि जैसे आग में धुआँ रहता है, धूआँ जैसे आग को ढक देता है, वैसे ही तुम जितना आरम्भ करोगे, जितना काम बढ़ाओगे वह दोषयुक्त जरूर रहो जायेगा.
 असल में संसार में हाँ करना दुख का मूल है और ना करना दुख से छूटने का उपाय है.
 इसलिए ‘नेति-नेति’ महावाक्य से भी बड़ा है.
 क्योंकि नेति-नेति में जो इति शब्द है, इसका अर्थ ‘तत्वमसि’ ‘अहं ब्रह्मस्मि’ भी है.
 जब हम नेति-नेति बोलते हैं तब उसका अर्थ वही होता है जो तेजोबिन्दु- उपनिषद् में आया है- ‘अहं ब्रह्मास्मि नास्त्येव ; ’ वह इति शब्द का ही अर्थ है.
 इसलिए ना कहने में कल्याण है और हाँ कहने में बन्धन ही बन्धन है.
 जहाँ हाँ, बोला कि वहाँ फँस गये.
 कोई पूछे कि भाई तुम्हारे पास पैसा है और तुम बोलो कि नहीं है तो वह तुरन्त चला जायेगा.
 किन्तु यदि यह कह दो कि हाँ है तो वह कहेगा कि दो रुपया उधार दे दो.
 इसलिए ‘ना’ में जितना मंगल है उतना ‘हाँ’ में नहीं है.
 ‘गुणातीतः स उच्यते ’- ना करते-करते कभी हाँ हो जाये तो कोई दोष नहीं है; लेकिन हाँ करके ना करोगे तो बड़ा भारी दोष लगेगा, तुम्हारे दुश्मन बन जायेंगे लोग.
 दुश्मन बनाने का तरीक यही है कि पहले हाँ बोलो, पीछे ना बोलो और दुश्मन बना लो.
 लेकिन ना बोलकर कभी-कभी हाँ भी कर दिया करो तो कुछ बिगड़ता नहीं है.
 देखो, भगवान् ने पहले तो गुणातीत होने का यह उपाय बताया कि आत्मा कर्ता नहीं है, गुण ही कर्ता है.
 यह त्वंपदार्थ-प्रधान गुणातीत होना का उपाय है.
 भगवान् कहते हैं कि ‘नान्यं गुणेभ्यः कर्तारं यदा द्रष्टानुपश्यति’- तुम हो द्रष्टा और गुण ही हैं कर्ता ‘गुणोभ्यश्च परं वेत्ति आत्मानं’- मैं दोनों से परे हूँ.
 लेकिन तुम इस तत्व से बहुत ज्यादा प्रेम नहीं करना ; क्योंकि बहुत तत्व भी दुखदायी हो जाता है.
 जो अत्यन्त तत्व प्रेमी है, वह अन्त में दम्भाकार परिणाम को प्राप्त होता है, क्योंकि वह निरन्तर तो रहेगा नहीं और जब नहीं रहेगा, तब भी दिखाना पड़ेगा कि तत्व बना हुआ है.
 अब तो तत्पदार्थ प्रधान उपाय है वह यह है कि परमात्मा भी गुणातीत है और आत्मा भी गुणातीत है.
 इसलिए गुणातीत परमात्मा में वृत्ति लगाओगे तब भी गुणातीत हो जाओगे और गुणातीत आत्मा में स्थित हो जाओगे तब भी गुणातीत हो जाओगे.
 असल में आत्मा-परमात्मा दोनों शब्दों का अर्थ गुणातीत ही है.
 यदि कहे कि हम भक्तियोग से भगवान् की सेवा करेंगे और गुणातीत हो जायेंगे तो हम बोलते हैं नहीं, नहीं होओगे.
 क्यों नहीं होओगे?
 इसलिए नहीं होओगे कि भक्तियोग कभी रहेगा, कभी नहीं रहेगा.
 जब नहीं रहेगा तब भी मानोगे कि भक्तियोग है.
 हप्ते में एक दिन गिरजाघर में जाकर प्रेयर कर आते हैं और भगवान् के भक्त बन जाते हैं.
 थोड़ी देर के लिए हाजिरी दे आये और बोले कि भक्तराज है.
 नहीं, नहीं, तब कैसे?
 ‘ अव्यभिचारेण भक्तियोगेन ’- देखो, भक्तियोग में व्यभिचार न हो.
 व्यभिचार कब नहीं होगा?
 यदि पत्नी अपने पति की गोद में सोयेगी तब तो व्यभिचार नहीं होगा और अपने पति की गोद को छोड़कर किसी दूसरे की गोद में जाकर सो जायेगी तो व्यभिचार हो जायेगा.
 इसी तरह जब हम चाहेंगे कि हमारा भक्तियोग भगवान् के प्रति अव्यभिचारी हो तो जब तक आत्मा से अतिरिक्त परमात्मा रहेगा तब तक भक्तियोग अव्यभिचारी होगा ही नहीं.
 छोड़-छोड़कर भक्तियोग लौट आयेगा, बार-बारअन्य के प्रति किया हुआ भक्तियोग लौट आयेगा ; इसलिए प्रत्यक् चैतन्याभेदेन जब परमात्मा होगा तब अव्यभिचारी भक्तियोग होगा और तब तुम गुणातीत तो हो ही जाओगे.
 ‘स गुणान्समतीत्यैतान्ब्रह्मभूयाय कल्पते ’- गुणों का अतिक्रमण होकर ‘ब्रह्मभूयाय कल्पते’, ‘ब्रह्मभवनाय कल्पते’- वह ब्रह्म हो जायेगा.
 अब यह प्रश्न उठा कि आपकी भक्ति करेगा अव्यभिचारी और होगा अपना- यह तो कोई कायदा नहीं, कोई न्याय नहीं.
 वह तो जिसकी भक्ति करे, वही होना चाहिए उसे.
 भक्ति करेंगे भगवान् की और हो जायेंगे ब्रह्म.
 इसका अर्थ है कि ब्रह्म और भगवान् एक ही होने चाहिए.
 ‘एकत्वं स्थापितं चेत् तर्हि भगवद्भक्तः ब्रह्मभूयाय कल्पते’- यदि ब्रह्म और भगवान् में एकत्व स्थापित है तब तो भगवद्भक्त ब्रह्म हो जायेगा और ब्रह्मभक्त भगवान् से मिल जायेगा.
 ‘ये त्वक्षरमनिर्देश्यमव्यक्तं पर्युपासते.
 सर्वत्र गमचिन्त्यं च कूटस्थमचलं ध्रुवम्.
 ते प्राप्नुवन्ति मामेव- भगवन्तमेव’- असल में श्रीकृष्ण का यह जो ‘माम्’ है यह बड़ा गड़बड़ाध्याय है.
 कभी तो महाराज अपने को यदुवंशी मानकर ‘माम्’ बोलते हैं- और कभी पाण्डवों का संबंधी मानकर ‘अहम्’ बोलते हैं, कभी मनुष्य रूप से अपने को ‘अहं’ बोलते हैं.
 कभी विश्वरूप से ‘अहं’ बोलते हैं, कभी ब्रह्मरूप से ‘अहं’ बोलते हैं और कभी सर्वात्म रूप से ‘अहं’ बोलते हैं.
 अरे, ऐसा लगता है कि इनको किसी भी चीज को ‘अहं’ कह देने में कोई डर नहीं है.
 इनके ‘अहं’ के सिवाय दूसरी कोई चीज है ही नहीं.
 भगवान् बोले कि क्या बोलते हो!
 जो मेरी भक्ति करेगा वह ब्रह्म हो जायेगा?
 हाँ, हाँ ऐसा बोलो, क्योंकि जिसको हम ब्रह्म- ब्रह्म बोलते हैं यह मुझमें ही प्रतिष्ठित है.
 ‘ब्रह्माणो हि प्रतिष्ठिहम्- प्रतितिष्ठिति अस्मिन् इति प्रतिष्ठा.
 ’ ब्रह्म कहाँ रहता है महाराज!
 बोले कि प्रत्यक् चैतन्याभेदेन ‘ब्रह्मणो हि प्रतिष्ठाहम्’- मैं जो प्रत्यक् चैतन्य हूँ, कीट से लेकर हिरण्यगर्भ पर्यन्त का जो प्रत्यक् चैतन्य मैं हूं वही ब्रह्म की प्रतिष्ठा है.
 अब इस प्रसंग में फक्कड़ी बात आपको सुना देता हूँ.
 यहाँ ऐसे तो सभी तरह के लोग हैं, हर तरह के श्रोता हैं, पर जो फक्कड़ लोग हैं, उनको इसका मजा आ जायेगा.
 दूसरे लोग शायद नहीं समझेंगे.
 एक बार श्रीउड़ियाबाबाजी महाराज से किसी ने कहा कि यह जो व्यक्ति शरीरधारी जीवात्मा है, वह समष्टि उपाधिधारी ईश्वर का संकल्प है.
 समष्टि ईश्वर ने व्यष्टिधारी जीव को अपने में धारण कर रक्खा है.
 इस पर श्रीउड़ियाबाबा जी ने कहा कि नहीं ऐसा नही है.
 तब क्या है?
 यह है कि समष्टि नाम की कोई चीज है- यह कल्पना ही व्यष्टि अंतःकरण की है.
 अंतःकरण ही समष्टि प्रपंच की कल्पना करके जो अंतःकरणावच्छिन्न चैतन्य है, वही कल्पित समष्टि प्रपंचत्वाच्छिन्न चैतन्य के रूप में ईश्वरत्वेन भासता है.
 व्यष्टिचेतन्य की कल्पना समष्टि चैतन्य है, समष्टिचैतन्य की कल्पना व्यष्टिचैतन्य नहीं है.
 लीजिए, मैंने फक्कड़ी बात आपको सुना दी.
 इसका नाम आभासवाद नहीं है और इसका नाम प्रतिबिम्बवाद भी नहीं है.
 रामघाट में हमारे एक बाबूजी थे.
 वे एक दिन श्रीउड़ियाबाबाजी महाराज से बोले कि यह सारी दुनिया ईश्वर के स्वप्न में है, ईश्वर स्वप्न देख रहा है और यह दुनिया दीख रही है और हम सब स्वप्न- पुरुष उसके स्वप्न में इधर से उधर घूम रहे हैं.
 जब उसका स्वप्न टूटेगा तब हम मुक्त होंगे.
 इसलिए क्या हमें तब तक इन्तजार करना पड़ेगा?
 बाबा ने कहा कि अच्छा उसके स्वप्न में तो हम लोग हैं लेकिन वह किसके स्वप्न में है- यह तो बताओ.
 तो ब्रह्म की प्रतिष्ठा कौन है?
 नहीं, श्रीकृष्ण का प्रत्यक् चैतन्य है, अमृत की भी प्रतिष्ठा वही है, अव्यय की भी प्रतिष्ठा वही है, शास्वत धर्म की प्रतिष्ठा भी वही है और ऐकान्तिक सुख की प्रतिष्ठा भी वही है- यह सब इसी में रहते हैं.
 अच्छा, अब एक और बात सुनाता हूँ.
 वह क्या है?
 मैंने पहले ईश्वर-कृपा से मधुसूदनी लेकर गीता का यह चौदहवाँ अध्याय बड़े जोर-शोर से घोंटा था.
 जैसे प्रथमा का विद्यार्थी लघुकौमुदी के सूत्रों को घोंटता है, वैसे ही मैंने घोंटा था ; मैंने इनमें से एक चीज खोज निकाली.
 आजकल के जो अंग्रेजी दां लोग होते हैं वे जब थीसिस लिखते हैं तब कोई न कोई नयी बात न निकालें तो उनकी थीसिस कैसे बने और डाक्टरेट डिग्री कैसे मिले?
 इसलिए मैंने यह चीज खोज निकाली कि चौदहवें अध्याय में जो ब्रह्म शब्द है, यह पूर्ण तत्व का वाचक कभी भी नहीं है.
 जहाँ यह कहा है कि ‘मम योनिर्महद् ब्रह्म तस्मिन् गर्भं दधाम्यहम्’- वहाँ ब्रह्म महद् ब्रह्म है और जहाँ यह कहा है कि ‘तासां ब्रह्म महद्योनिरहं बीजप्रदः पिता’- वहाँ भी ब्रह्म प्रकृति का- महद् ब्रह्म का ही वाचक है.
 फिर जहाँ ‘ब्रह्मभूयाय कल्पते’- कहा है, वहाँ भी ‘ब्रह्म भवनाय प्रत्यग्-अधिष्ठानाय’- ब्रह्म शब्द का अर्थ महद्ब्रह्म ही है.
 जिस महद्ब्रह्म से उपक्रम किया, उसके अधिष्ठान रूप से वह हो जाता है.
 तब फिर ‘ब्रह्मणो हि प्रतिष्ठाहम्’ का अर्थ भी ऐसे ही करना चाहिए कि यह जो ह्रास- वृद्धि को प्राप्त होने वाली, संकोच विस्तार को प्राप्त होने वाली प्रकृति है, वह मोर की पाँख की तरह कभी फैल जाती है और कभी सिमट जाती है.
 मोर कानाम बर्ह है और ब्रह्म की तरह उसका भी धातु है ‘बृहं’.
 इसलिए यह जो सिमटने- फैलाने वाली प्रकृति है, ब्रह्म इसकी प्रतिष्ठा है माने निर्विकार निर्विशेष, निर्धर्मक चैतन्य मैं हूँ.
 इसलिए ‘ब्रह्मणो हि प्रतिष्ठाहम्’ का ऐसा ही अरथ होन चाहिए.
 फिर देखा तो इस अर्थ की ओर टीकाकारों का भी ध्यान है.
 एक टीकाकार ने तो ‘ब्रह्माणो हि प्रतिष्ठाहम्’ का अर्थ किया है कि ‘ब्रह्मणो वेदस्य अहं प्रतिष्ठा’ ; ब्रह्म माने वेद और मैं वेद की प्रतिष्ठा हूँ अर्थात् वेद का परम तात्पर्य मैं ही हूँ और वेदों की परिसमाप्ति भी मुझमें ही होती है ; यह मत समझना कि वेदों की परिसमाप्ति तो ईश्वर-कृपा से रोज-रोज हो जाती है.
 यह मत समझना कि वेदों की परिसमाप्ति तो ईश्वर-कृपा से रोज-रोज हो जाती है.
 कब होती है?
 जब ‘प्रमाता अप्रमाता भवति ; पिता अपिता भवति ; देवा अदेवा भवन्ति ; वेदा अवेदा भवन्ति’ सुषुप्ति दशा में वेद अवेद हो जाते हैं.
 तब फिर सृष्टिकाल में वेद का उद्भासक और प्रलयकाल में वेद के निर्वाण का स्थान प्रतिष्ठा रूप से यह परमात्मा ही है.
  ; इस प्रकार यह ‘गुणत्रय – विभाग योग’ नामक चौदहवाँ अध्याय पूरा हुआ.
 अब पंद्रहवाँ अध्याय प्रारम्भ करते हैं.
 भगवान् बोले कि आओ, थोड़ वेद का भी परिपोषण किया जाय.
 हम वेद का परिपोषण करने के लिए ही तो सभी साधनों का परिपोषण करते जा रहे हैं.
 हमने तत्वासक्ति का संशोधन चौदहवें अध्याय में किया है- ‘सुखसंगेन बध्नाति ज्ञानसंगेन चानाघ’.
 इसलिए गुणातीत हो जाओ.
 गुणी बनने की कोशिश मत करो, छोड़ो इनको.
 यह बात मैं पहले सुना चुका हूँ.
 अब यह कि जिस वेद के बारे में लोगों का इतना आग्रह होता है वह क्या है?
 इस संबंध में थोड़ा सोचना चाहिए, विचार करना चाहिए.
 पहले श्लोक में जो कहा गया है कि ‘यः तं वेद स वेदवित्’- वेदवित् में उपसंहार नहीं है, उपसंहार उन्नीसवें श्लोक में है- ‘स सर्वविद्भजति मां सर्वभावेन भारत.
 ’ वेदवित् से उपक्रम है और सर्ववित् से उपसंहार है.
 अब जरा इनको मिलाकर देखो कि उपक्रम उपसंहार की एकता होने पर क्या होगा?
 यह होगा कि जो वेदवित् है वह सर्ववित् है और जो सर्ववित् है वह ही वेदवित् है.
 अब बताओ कि वेदवित् और सर्ववित् कौन है?
 अरे, मैं ही वेदवित् हूँ.
 इसको फिर से सुन लो.
 ‘यस्तं वेद स वेदवित्’- यह है उपक्रम, ‘स सर्ववित् भजति माम् सर्वभावेन भारत’- यह है उपसंहार, ‘अहमेव वेदवित्’- यह है अभ्यास और ‘वेदैश्च सर्वैरहमेववेद्यः’- संपूर्ण वेदों का तात्पर्य मुझमें है.
 यही है वेद का ज्ञान.
 एक पीपल का पेड़ है, दूसरा गूलर का पेड़ है और तीसरा बड़ का पेड़ है.
 शास्त्र में इन तीन पेड़ों का वर्णन आता है.
 संस्कृत में पीपल को अश्वत्थ, गूलर को उदुम्बर और बड़ को बट कहते हैं.
 गूलर का पेड़ ब्रह्मा का है, पीपल का पेड़ विष्णु का है और बड़ का पेड़ रुद्र् का है.
 अश्वत्थ वृक्ष ब्रह्माश्वत्थ और कर्माश्वत्थ- दो प्रकार का होता है.
 माने एक कर्म के पीपल का पेड़ और दूसरा ब्रह्म के पीपल का पेड़.
 उपनिषद् में आया है कि-
 इसमें जो ब्रह्माश्वत्थ है- ‘तेदव शुक्रं तद् ब्रह्म तदेवामृतमुच्यते’- यही शक्तिमत् है, यही ब्रह्मस्वरूप है और यही अमृतस्वरूप है.
 शुक्र माने साधन का वीर्य.
 साधन का वीर्य शुक्र है, वह ब्रह्मस्वरूप है और अमृत उसमें मोक्षफल है, माने ब्रह्माऽश्वत्थ साधनात्मक, फलात्मक और स्वरूपात्मक है.
 दूसरा जो कर्माश्वत्थ है, उसका भी वर्णन वेद में हैं-
 आप पीपल के पेड़ पर रह रहे हैं और उसके पत्ते पर आपका घर बना हुआ है, नगर बना हुआ- ‘अश्वत्ते निषदनम्.
 ’ पीपल के पेड़ पर तो भूत प्रेत रहते हैं और ‘पर्णे वो वसतिष्कृता’- वह जो हिलता हुआ उसका पत्ता है, उसी पर आपका घर-नगर बना हुआ है.
 वह कभी भी पानी के बूँद की तरह टपक सकता है.
 यह कर्माश्वत्थ है.
 इसमें आश्चर्य क्या है?
 ‘ऊर्ध्वमूलमधः शाखम् ’- इसकी जड़ ऊपर है और शाखाएँ नीचे हैं.
 सबसे ऊपर क्या है?
 ब्रह्म है ; वह इसकी जड़ है.
 ऐसा पेड़ आपने देखा है?
 मैंने तो देखा है.
 हाँ, ऐसा ही पेड़ देखा है, जिसकी जड़ ऊपर है, मूल ऊपर है और शाखा नीचे है.
 मैं वह पेड़ आपको यहीं दिखा सकता हूँ, आप यहीं देख लीजिये.
 ये जो हम सबके शरीर हैं, ये क्या है?
 इनके हाथ नीचे लटक रहे हैं, पाँव नीचे लटक रहे हैं- ये अधःशाखम् हैं कि नहीं है?
 इनका ऊर्ध्व मूल कहाँ है?
 वह सिर की ओर है.
 आपने देख लिया कि नहीं?
 यह शरीर की ऊर्ध्वमूलमधःशाखम् है.
 यही है वह जो ‘यथा पिण्डे तता ब्रह्माण्डे’ है.
 ब्रह्मलोक ऊपर है और वही इसका सिर है.
 ऊर्ध्व परमात्मा ही इसका मूल है और इसकी ब्रह्मलोकादि, रुद्रलोकादिरूप जो शाखाएँ हैं वे नीचे की फैली हुई हैं.
 ‘ अश्वत्थम् ’- अश्वत्थ माने ‘श्वोऽपि न तिष्ठति’- यह कल तक रहने वाला नहीं है, बदल जायेगा.
 असल में यह ब्रह्माश्वत्थ और कर्माश्वथ के मूल का वर्णन है.
 जैसे घोड़ा चतुष्पाद होता है, वैसे ही यह अश्वत्थ है- ‘अश्वत् तिष्ठति इति अश्वत्थः.
 ’ इसी तरह ब्रह्म होता है चतुष्पाद.
 घोड़ा जब विश्राम करने लगता है तो उसके तीन पाँव धरती पर रहते हैं और वह एक पाँव ऊपर उठा लेता है.
 इसी तरह ब्रह्म के जो तीन पाद हैं, वे विश्व, तैजस्, प्राज्ञ- प्रपंच हैं.
 और उसका जो चौथा पाद है, वह है तुरीय.
 उसको उसने उठाकर अलग रक्खा है.
 इसलिए वह ‘अश्वत् तिष्ठति इति अश्वत्थः’ है ; इसके तीन पाँव धरती पर हैं और एक पाँव प्रपंच से ऊपर है.
 यह है कि अश्वत्थ होने पर अव्यय है, माने प्रवाह रूप से नित्य है.
 अव्यय कहने का अर्थ ऐसा नहीं कि यह कूटस्थ नित्य है, बल्कि यह अर्थ है कि वह प्रवाह नित्य है.
 जब तक तत्वज्ञान नहीं होगा, ब्रह्मज्ञान नहीं होगा, तब तक यह छूटेगा नहीं, मिटेगा नहीं.
 ‘ प्राहुः ’- इसका अर्थ क्या है?
 इसका अर्थ है कि यह वेद का प्रवचन है.
 भगवान् कहते हैं कि यह मेरी मौलिक बात नहीं है, प्राचीन महात्माओं ने भी ऐसा ही वर्णन किया है और वेद में भी ऐसा ही है.
 ‘छन्दांसि यस्य पर्णानि’- यहाँ अविवेक का संशोधन करते हैं.
 कहते हैं कि यह दुनिया तो बिलकुल नंगी थी.
 इसमें एक भी ऐसी नहीं है, जिसको हम सद्बुद्धि से, चिद्बुद्धि से, आनन्दबुद्धि से स्वीकार कर सकें.
 यह अश्वत्थ है, जड़ है, दुख है.
 यह देखने लायक नहीं है.
 लेकिन वेदों ने ऐसा किया कि अपने मंत्रों के हरे-हरे पत्तों से इसको छा दिया, ढक दिया.
 उन्होंने यह स्वर्ग है, यह इन्द्र है, यह देवता है, यह धर्माधर्म है- इस प्रकार इसका विभाग कर दिया.
 दिव्य-अदिव्य का विभाग दुनिया में नहीं था.
 वेद ने इसमें धर्माधर्म बनाकर, आधा स्वर्ग बनाकर इसको ढक दिया.
 ‘छादनात् छन्दांसि’- इसके नंगेपन को, इसकी जड़ता को, इसकी असत्ता को, इसकी दुःखरूपता को वेद ने विभाग करके ढक दिया.
 नहीं तो जैसे महात्मा लोग वर्णन करते हैं कि ‘दुख है, दुख है; क्षणिकं क्षणिकं’- यह दुख है, दुख है; यह क्षणिक है, क्षणिक है.
 इसमें न तो कोई काम करने लायक है और न कोई घर पाने लायक है.
 पर वेद ने इसी में छँटनी करके दो विभाग कर दिये और इसके जो दोष हैं उनको ढक दिया.
 इन्होंने क्षत्रियों से कहा कि क्षत्रियों, यदि हिंसा करना हो तो घर के या बाहर के जो दुश्मन हैं, उनको मारने के लिए हिंसा करो.
 और ब्राह्मणों से कहा कि ब्राह्मणो, तुम्हें कुछ जलाना है तो आग में स्वाहा बोलकर जलाओ.
 इसी तरह वेद ने इसमें जो कामादि-रूप दोष था, इसको विवाहादि के द्वारा, जो लोभादिरूप दोष था, उसको व्यापार-वाणिज्य आदि के द्वारा ढक दिया.
 ‘छन्दांसि यस्य पर्णानि यस्तं वेद से वेदवित्’- इस ब्रह्माश्वत्थ और इस कर्माश्वत्थ को जो ठीक-ठीक समझता है वही वेद का वेत्ता है.
 हमारे शरीर में कर्मश्वत्थ हमारी कर्मेंन्द्रियाँ हैं और ब्रह्माश्वत्थ हमारा ज्ञानविभाग ज्ञानेन्द्रियाँ कर्रमाश्वत्थ हैं.
 दोनों को मिलाकर यही यह जीवन चलता है.
 ‘अधश्चोर्ध्वं प्रसृतास्तस्य शाखा ’- मनुष्य से लेकर कीड़ा-पर्यन्त इसकी शाखायें फैली हुई हैं.
 इसमें सत्व-रज-तम तीनों गुण हैं.
 किसी में सत्व ज्यादा है, किसी में रज ज्यादा है और किसी में तम ज्यादा है.
 ये तीनों गुण बँटे हुए हैं.
 ‘ विषयप्रवालाः ’- विषय इसके लाल-लाल पत्ते हैं, जो देखने में तो बहुत बढ़िया लगते हैं; लेकिन इनमें स्वाद कुछ नहीं है और- ‘ अधश्च मूलान्यनुसंततानि’- वह गति कर्म के अनुसार होती हैह और इस मनुष्य-लोक में प्राप्त होती है.
 अब एक प्रश्न उठा कि यह सच्चा है कि झूठा है?
 यहाँ जगत् के मिथ्यात्व का ही वर्णन है.
 इसको समझने के लिए इस पद के अर्थ पर विचार करो-
 ‘अस्य यथा रूपं दृश्यते तथा इह विचारकाले न उपलभ्यते’- इन्द्रियों के द्वारा इसका जैसा रूप देखने में आता है, विचार समय में वैसी उपलब्धि नहीं होती ; यहाँ जो रूप दिख रहा है वह है कुछ और दिख रहा है कुछ.
 ‘नान्तो न चादिर्न न च संप्रतिष्ठा’- न इसका अंत दीखता है, न इसका आदि दिखता है और न इसकी संप्रतिष्ठा दीखती है.
 यह तो वन्ध्यापुत्र की तरह है जिसका न आदि है, न अन्त है, और न संप्रतिष्ठा है.
 विचारकाल में तो इसकी सिद्धि होती ही नहीं, इसलिए यह बन्ध्यापुत्रवत् मिथ्या है.
 परंतु ‘सुविरूढमूलम्’- अज्ञान के कारण इसने अपनी जड़ बहुत गहराई तक जमा ली है.
 इसको काटने का उपाय क्या है?
 यह है कि- ‘असंगशस्त्रेण दृढेन छित्वा.
 ’ दृढ़ असंगशस्त्र के द्वारा इसको छिन्न-भिन्न कर दो.
 किसी के साथ चिपको मत, संजन मत करो.
 दोनों हथकड़ी-बेड़ी चाहे लोहे कि बनी हो और चाहे सोने की बनी हो, वह तो बाँधने वाली ही है.
 इसलिए दुनिया में जिसको अच्छा कहते हैं, उससे भी, और बुरा कहते हैं उससे भी अलग ही रहो.
 तुम तो सत्व – रज – तम किसी में अपने को मत बाँधो.
 ‘असंगशस्त्रेण दृढ़ेन ’- इसको दृढ़ असंग शस्त्र से छिन्न-भिन्न करो, ढिल्लमढिल से काम नहीं चलेगा.
 एक झटके से ही काम चलेगा.
 यह नहीं कि धीरे-धीरे इसका उच्छेद करो.
 अभी तक क्या कर रहे हैं?
 अभी हम धीरे-धीरे पहले माँ से वैराग्य कर रहे हैं फिर बाप से वैराग्य कर रहे हैं, फिर भाई से वैराग्य कर रहे हैं, फिर बेटे से वैराग्य कर रहे हैं.
 फिर सबके बाद में पत्नी से वैराग्य करेंगे.
 पत्नी से क्या वैराग्य करेंगे?
 कि हम दोनों मिलकर अलग रहेंगे.
 यह ढिल्लमढिल्ल हो गया न!
 इसलिए यह जो ढिल्लमढिल है, उससे काम नहीं चलेगा.
 दृढ़ असंग शस्त्र से इसको एक झटके में काट डालो!
 ‘ ततः पदं तत्परिमार्गितव्यम्’- इधर का हिस्सा काटोगे नहीं तों ढूँढ नहीं सकते.
 ‘ततः’ माने छित्वा ततः.
 इस छेदन के पश्चात् परिमार्गण करो, ढूँढ़ो.
 किसको ढूँढ़ें?
 इसको ढूँढ़ो, जहाँ जाकर लौटाना नहीं पड़ता ; ऐसे तो जहाँ पाने का रास्ता होगा वहाँ से लौटने का रास्ता भी जरूर होगा.
 लेकिन ‘यस्मिन् गता न निवर्तन्ति भूयः’- कहते हैं कि वहाँ जाकर लौटना नहीं होता.
 इसलिए जब वहाँ से लौटना नहीं है तब असल में जाना भी नहीं है.
 न कहीं जाना है और न कहीं आना है.
 आवागमन दोनों नहीं है, वहाँ.
 देखो, जब तक अन्वेष्टव्य आत्मा का विज्ञान नहीं हुआ तब तक हम प्रमाता हैं.
 जब वह ढूँढ़ा जाने वाला मिल जाता है तब जो ढूँढ़ रहा था वह भी वही है-
 जो ढूँढ रहा था, वह अपने को ही ढूँढ रहा था ; इसलिए जिसको ढूँढ रहा था, वह जाने से नहीं मिला.
 और जब कहीं जाने से नीहं मिला तो कहीं से जाकर लौटना भी नहीं पड़ेगा.
 वह जो जहाँ हो वहीं है और वही है.
 अरे, नशे में मालूम पड़ता है कि वह खो गया है लेकिन नशा उतर गया तो मिल गया.
 न कहीं जाना है न कहीं आना है.
 ‘ तमेव चाद्यं पुरुषं प्रपद्ये’- इसलिए आओ, हम आज उस आद्य पुरुष के प्रपन्न हो जायें.
 यह आद्य पुरुष क्या है महाराज?
 वह कौन है? ;   काल के आदि में है?
 भूत के आदि में है?
 अरे, कभी काल का, भूत का आदि भी होता है?
 आप कभी अक्ल लगाकर विचार करें कि जो अतीत है, काल है, उसका क्या नहीं आदि होता है?
 जब अतीत ही नहीं मिलेगा तो उसका आदि कहाँ से मिलेगा!
 अच्छा, पूर्व-पश्चिम-उत्तर-दक्षिण का कहीं आदि होता है.
 जब आदि होता ही नहीं है तब वहाँ परमेश्वर कहाँ से मिलेगा?
 असल में बुद्धिमानी आपकी इसमें है कि जहाँ मन का आदि होता है, जहाँ से मन का उत्थान होता है और जहाँ से आपकी अहं-वृत्ति उदय होती है, उसके साक्षी को ढूँढ़िये, उसके अधिष्ठान को ढूँढिये.
 ‘यतः प्रवृत्तिः प्रसृता पुराणी ’- यह पुराणी अहंवृत्ति की प्रवृत्ति जहाँ से उदय होती है, वहीं परमात्मा को ढूँढिये, वहीं मिलेगा परमात्मा आपको.
 जहाँ आपका अहं है, वहीं परमात्मा है, वहीं आदि है.
 ढूँढने के लिए कुछ छोड़ना पड़ता है.
 ‘ निर्मानमोहा ’- मान और मोह जिसके निर्गत हो गये हैं, वह है निर्मान-मोह.
 पहले मान ता और मोह भी था.
 परंतु अब दोनों को विदा करो.
 कहो कि- ‘गच्छ-गच्छ सुरश्रेष्ठ ; ’ लेकिन इतना ही कहना, इसके आगे का नहीं बोलना कि ‘पुनरागमनाय च ; ’ निकालो मान और मोह का अपने घर से.
 देखो, मान होता है अहंभाव की प्रधानता से और मोह होता है इदं भाव की प्रधानता से.
 इसलिए इदं और अहं दोनों मे से मान और मोह को निकाल दो.
 ‘जितसंग दोषाः’- बाहर की वस्तु जो होती है उससे आसक्ति होती है और यह बाहर से आती है ; अब जब बाहर आसक्ति नहीं, इदं का मोह नहीं और अहं का मान नहीं तब?
 ‘अध्यात्मनित्याः’- जरा घेरे में आओ, शरीर से बाहर मत निकलो.
 बोले कि कामनाएं तो बहुत आती हैं, बाहर के काम बहुत आते हैं महाराज!
 अरे आते हैं तो ‘विनिवृत्तकामाः’- इनको छोड़ देना चाहिए, बिलकुल लौटा देना चाहिए.
 ललचाने के लिए जितने भी भोग आवें उन से कह दो कि महाराज, आप बाहर पधारिये, कृपा कीजिये हमारे ऊपर.
 ‘द्वन्दैवर्विमुक्ताः सुखदुःखसंज्ञेः’- देखो, ज्यादा पाप-पुण्य के चक्कर में मत पड़ो.
 यह द्वन्द्व जो है वह क्या है?
 द्वौ-द्वौ इति द्वन्द्वः.
 पहला द्वन्द्व है पाप-पुण्य, दूसरा द्वन्द्व है राग-द्वेष और तीसरा द्वन्द्व है सुख-दुख.
 सुख-दुख ऐसे हैं, जो इस जन्म में ही नहीं, नरक-स्वर्ग और अगल जन्म में भी साथ नहीं छोड़ते.
 सुख-दुख की गति बहुत है.
 इसलिए सुख-दुख संज्ञक जो द्वन्द्व हैं, इनसे मुक्ति प्राप्त कर लो.
 यह नहीं कि कोई गलती हो गयी, चींटी मरर गयी तो बारह वर्षों का प्रायश्चित ही करने लग गये.
 जिसकी निष्ठा में अपनी इच्छा से दुख निवारण का सामर्थ्य नहीं है, उसकी निष्ठा कच्ची है.
 यदि तुम्हारे जीवन में कोई दुख आता है तब भगवान् की याद करके उसका निवारण कर लो तो तुम्हारी भक्ति-निष्ठा पक्की है.
 इसी तरह यदि समाधि लगाकर दुख का निवारण कर लो तो तुम्हारी योगनिष्ठा पक्की है, यदि उसके मिथ्यातत्व का निश्चय करके दुख निवारण कर लो तो तुम्हारी विवेक निष्ठा पक्की है.
 और यदि वह अपना स्वरूप ही है तो आओ, तुम्हारी स्वरूप निष्ठा पक्की है.
 इसलिए अपनी निष्ठा से ही दुख का निवारण करना चाहिए.
 अगर भक्त प्रायश्चित करने जायेगा, योगी भगवान् से प्रार्थना करने जायेगा और विवेक की पुलिस में रिपोर्ट करने जायेगा तो उसकी निष्ठा बिलकुल कच्ची है.
 जहाँ अपनी निष्ठा है, वहीं से दुख का निवारण कर देना चाहिए- ‘ द्वन्द्वैर्विमुक्ताः सुखदुःखसंज्ञैः.
 गच्छन्त्यमूढ़ाः पदमव्ययं तत्’- जो मूढ़ है, उसको अव्यय पद की प्राप्ति नहीं होती.
 मूढ़ वह है, जो रास्ता भूल जाता है.
 संस्कृत में इसका ऐसा ही अरथ है.
 आयुर्वेद में प्रयोग होता है कि ‘गर्भो मूढः’- गर्भ मूढ हो गया ; मूढ हो गया माने जिस रास्ते से उसको निकलना चाहिए था, वह रास्ता भूल गया, अटक गया.
 ‘ पदमव्ययं तत् ’- वह अव्ययपद क्या है, कैसा है?
 अरे वह वह इतना सुगम है कि वहाँ भेड़ भी जा सकती है.
 यहाँ जो संस्कृत के पंडित हैं वे अव्यय शब्द के अर्थ पर ध्यान दें.
 भेंड़ खास विराट् की बेटी है.
 ‘तस्माद् जाता अजावयः- तस्माद् अजा जाताः अव्यस्य जाताः.
 ’ अजा माने बकरी और अवि माने भेड़.
 ये दोनों विराट् से पैदा हुई हैं.
 अव्ययः, अवयः अयन्ते यत्र ; ‘अय् गतौ से अयन्ते ; ’ तो अव्ययपद ऐसा है कि वहाँ भेड़े भी जा सकती हैं.
 पर लोग जा नहीं पाते हैं.
 क्यों?
 असल में भेड़ का प्रत्यगात्मा भी तो ब्रह्म ही है ; लेकिन तुम मनुष्य होकर भी अपने आत्मा को नहीं जानते हो.
 मैं तो कहता हूँ कि भेंड़ भी अपने आत्मा को जान ले तो ब्रह्म हो जायेगी और तुम मनुष्य होकर भी नहीं जानते हो!
 पहले जो कहा कि ‘यस्मिन् गता न निवर्तन्ति भूयः’ उसी की यह व्याख्या है.
 असल में यहाँ ‘निवर्तन्ते’ होना चाहिए.
 पाणिनीय व्याकरण ‘निवर्तन्ते’ ही बोलता है; ‘निवर्तन्ति’ नहीं बोलता है.
 वैसे व्याकरण सम्मत बना तो सकते हैं, परंतु छोड़ो उसको उसकी जरूरत क्या है?
 भगवान् कहते हैं कि तुम अव्यय पद को आँख से देखना चाहते हो, तो आँख से क्या देखोगे उसको?
 अधिभूत रूप से आँख नहीं देख सकती, अधिदैव रूप से सूर्य नहीं देख सकते और वह अध्यात्म रूप से बुद्धि का भी दृष्ट नहीं है.
 ‘न तद् भासयते सूर्यः’- सूर्य प्रकाश नहीं है- माने नेत्र दृश्य नहीं है.
 ‘न शशांकः’ चन्द्र दृश्य नहीं है अर्थात् मनोदृश्य नहीं है.
 मन का अधिष्ठात्- देवता चंद्रमा है.
 ‘न पावकः’ जहाँ चंद्र सूर्य की गति नहीं होती वहाँ भी वाणी की गति होती है.
 यदि कोई अन्धेरे घर में आवे और वहाँ सूर्य की रोशनी नहीं हो तो उसको आँख नहीं देखेगी.
 मन में गति न होने से वह आने वाले पाँव की आवाज पहचानेगा ही नहीं और अनुमान भी नहीं होगा. लेकिन जहाँ प्रत्यक्ष और अनुमान की गति नहीं है, वहाँ जब पूछेंगे कि तू कौन है और वह कहेगा कि मैं अमुक हूँ- मोहन हूँ, सोहन हूँ तो वह पहचान लिया जायेगा.
 इसलिए जहाँ सूर्य-चंद्रमा की गति नहीं होती वहाँ भी पावक की गति होती है, वाक् की गति होती है.
 पावक माने अग्नि, वाक्.
 तो न यह नेत्र से दृश्य है, न मन से चिन्त्य है और न वाक् से वाच्य है.
 तब यह कौन हआ?
 यह हुआ कि जो सूर्य के पीछे, जो चन्द्र के पीछे जो अग्नि के पीछे, जो आँख के पीछे, जो मन के पीछे ओर वाणी के पीछे बैठा हुआ सबका संचालन कर रहा है, उसको पहचानों.
 वह कूटस्थ तत्व है और वहीं परमात्मा है.
 यदि आप अपने को कूटस्थ जान जाओगे तो क्या होगा?
 भगवान् कहते हैं कि ‘यद् गत्वा न निवर्तन्ते तद्धाम् परमं मम’- वही मेरा परमधाम है.
 उसको जान लेने पर वहाँ से फिर लौटना नहीं हो.
 संस्कृत में ‘गत्वा’ का अर्थ ‘ज्ञात्वा’ भी होता है.
 ‘ तद्धाम ’ धाम का एक अर्थ तो होता है घर-अधिष्ठान.
 और दूसरा अर्थ होता है ज्योतिरूप- ‘धाम्ना स्वेन सदा निरस्त- कुहकं सत्यं परं धीमहि’ तात्पर्य यहहै कि स्वयं प्रकाश अधिष्ठान को ही धाम कहते हैं.
 जहाँ चिद्वस्तु और सद्वस्तु दोनों एक होती है, वहाँ धाम शब्द का प्रयोग होता है.
 अब भगवान् यह व्याख्या करते हैं कि वह परमात्मा इस लोक में कैसे व्यवहार कर रहा है.
 आप लोग यह गणित तो जानते ही हो कि अनन्त का अंश भी अनन्त ही होता है.
 अनन्त में चाहे एक का गुण करो, चाहे दो का गुणा करोर चाहे चीन का गुणा करो, चाहे चार का गुणा करो, अनन्त ही होगा.
 दो अनन्त नहीं होगा और अनन्त बटे दो भी नहीं होगा.
 इसी तरह परमात्मा है अनन्त और उसका अंश भी है अनन्त.
 ‘भिन्नत्वेन प्रतीयमान’ होने पर भी, ‘अंशत्वेन’ प्रतीयमान होने पर भी अनन्त ही रहेगा, क्योंकि यह ‘ ममैवांशः ’ मेरा स्वरूप ही है.
 ‘जीवभूतः सनातनः ’ वह अनादि माया से, अनादि अविद्या से जीव हो गया है.
 ‘मनः षष्ठानिन्द्रियाणि’ मन है छठीं सांख्य का पूरक.
 षट् माने छहह होता है, षष्ठ माने छठाँ होता है ; संस्कृत में जो षष्ठ है वह पूरण-प्रत्ययान्तहै ; मतलब यह है कि इन्द्रियाँ तो पाँच ही हैं पर मन इनको छठाँ बना देता है.
 ये होते हैं कहाँ?
 ‘प्रकृतिस्थानि’ ये प्रकृति में स्थित होते हैं.
 यह सब के सब औपाधिक हैं, उपाधि के रूप में और इन्हीं उपाधियों के कारण जो पूर्ण परमात्मा है, वह अंश के रूप में मालूम पड़ता है.
 जीव हो जाने पर भी, जीवलोक में अंश हो जाने पर भी, इसमें सामर्थ्य बड़ा है.
 वह तो ईश्वर को भी चाहे जहाँ घसीटकर ले जाये!
 ‘शरीरं यदवाप्नोति यच्चाप्युत्क्रमतीश्वरः’- ईश्वरः – समर्थः.
 यहाँ जीव के लिए ईश्वर शब्द का प्रयोग है ; ईश्वर माने जीव.
 परंतु इस जीव में सामर्थ्य इतना है कि यह जिस शरीर में जाता है और जिस शरीर को छोड़ता है तता ‘मनःषष्ठानीनिन्द्रयाणि’- रूप जो सूक्ष्म शरीर है, उन सबको साथ लेकर जाता है.
 ‘एतानि गृहीत्वा संयाति’- इनको पकड़कर ले जाता है.
 ‘वायुर्गन्धानिवाशयात्’- अब वे क्या करें?
 शरीर को तो बना दिया कर्ता- ‘शरीरं यद् अवाप्नोति’ तो यह जीव अपने वास्तविक स्वरूप को भूलकर, मनः-षष्ठ- इन्द्रियों को अपना मानकर उनको साथ लिये-लिये डोलता है.
 वहाँ गया तो लिये-लिये गया और यहाँ गया तो लिये-लिये गया.
 इस तरह इसने अपने सिर पर बोझ लाद लिया.
 यह बोझ क्या है?
 कर्ण, चक्षु, स्पर्श, रसना और घ्राण- इन पाँच इन्द्रियों तथा मन का बोध.
 वैराग्य न होने के कारण जीव इनसे मिल जाता है.
 ठीक वैसे ही जैसे सेठ लोग अपने चमके के अधीन हो जाते हैं.
 वह चमचा कोई धातु का बना नहीं होता, आदमी ही चमचे होते हैं.
 जैसे आदमी चम्मच से खाता है, वैसे ही जीव इन इन्द्रियों की भोग-सामग्री माँगता है और उनका उपभोग करता है.
 इसी मन को अपने काबू में करके यह जीव विषयों का उपभोग करता है.
 आत्मा स्वयं विषयों का उपभोग करता है ; जब उपाधि-संसर्ग छूट जाता है, संसर्गाध्यास-निवृत्ति हो जाती है तब अनुभव होता है कि ये मन और इन्द्रियाँ न मैं हूँ, न ये मेरे हैं.
 जब यह मैं हूँ और ये मेरे हैं- स रूप में ज्ञानाध्यास की निवृत्ति हो जाती है, तब अनुभव होता है कि ये मन और इन्द्रियाँ न मैं हूँ, न ये मेरे हैं.
 जब यह मैं हूँ और ये मेरे हैं- इस रूप में ज्ञानाध्यास की निवृत्ति हो जाती है, तब अर्थाध्यास भी निवृत्त हो जाता है.
 अरे बाबा, ये मन और इन्द्रियाँ तो कोई वस्तु ही नहीं हैं.
 आत्मदेव चाहे शरीर छोड़कर निकल जायँ, चाहे इसमें रहें, चाहे इसमें रहें, चाहे स्वयं खायें- पीयें, चाहे कुछ भी करें, लेकिन गुण से युक्त होने के कारण ही निकलते हैं, रहते हैं, खाते है.
 यदि गुण के साथ इनको न जोड़ें तो, न तो ये निकलते हैं, न रहते हैं, न खाते हैं न पीते हैं.
 गुण की उपाधि के कारण ही इनमें स्थिति और भोग मालूम पड़ते हैं.
 वास्तव में गुण सहित नहीं है तथा मन व इन्द्रियों के साथ इनका कोई संबंध नहीं है.
 लेकिन जो विमूढ़ लोग हैं वे नहीं देखते कि यह सब तो उपाधि का काम है.
 ‘पश्यन्ति ज्ञानचक्षुषः ’- जिनको ज्ञान की आँख प्राप्त है, वे देखते हैं कि गुणान्वित उपाधि से युक्त जो आत्मा है, उसी का उत्कमण होता है, उसी की देह में स्थिति होती है, वही भोक्ता होता है और वही नरक- स्वर्ग में जाता-आता है.
 असल में गुण और आत्मा को कभी संबंध हुआ ही नहीं है, केवल भ्रान्ति के कारण संबंध मालूम पड़ता है और जो भ्रान्ति के कारण संबंध मालूम पड़ता है वह तत्वज्ञान से मिट जाता है.
 संबंध के अत्यन्ताभाव के अधिष्ठान में ही संबंध प्रतीत हो रहा है!
 इसलिए संबंध भी मिथ्या है और वह संबंधी वस्तु भी मिथ्या है.
 जो योगी लोग हैं, जो द्रष्टा-दृश्य का विवेक कर लेते हैं और जो प्रयत्नशील हैं; वे देखते हैं कि आत्मा तो अपने आप में ही स्थित है, मनःषष्ठ इन्द्रियों में स्थित नहीं है किन्तु ‘अकृतात्मनः’- जो अकृतात्मा हैं, जिन्होंने अपने मन और इन्द्रियों को वश में नहीं किया है, जो अचेत हैं, गुरु से ज्ञान प्राप्त करने वाले नहीं है, वे ऐसा नहीं समझते.
 देखो, चाहे लेबोरेटरी में, चाहे खुर्दबीन से, चाहे दुरबीन से जो ज्ञान प्राप्त होता है, उस ज्ञान का अभिमान होता है कि मैंने यह ज्ञान पैदा किया है अथवा प्राप्त किया है.
 उस स्थिति में आप विशेष ज्ञानवान् तो होंगे, ज्ञानविशिष्ट ज्ञाता तो होंगे, परंतु ज्ञान-स्वरूप ब्रह्म नहीं होंगे.
 गुरु- संप्रदाय से जो ज्ञान प्राप्त होता है, उसमें ज्ञान के अभिमान का उदय नहीं होता.
 भला किसी महात्मा को जो गंगा स्नान करता है, यह अभिमान होता है कि मैं गंगाजी को नहर खोदकर मैदान में लेकर आया हूँ?
 अरे, गंगाजी बह रही हैं और इनमं मैंने नहा लिया- यह जो सच्चा ज्ञान है, वह प्रकाशित हो रहाहै और उसको मैंने पहचान लिया.
 इसमें ज्ञानीपन का अभिमान कहाँ से होगा?
 वह तो मर जायेगा.
 इसी को कहते हैं ‘अकृतात्मानः’- जिसका अर्थ यही है कि उसने मन और इन्द्रियों को वश में नहीं किया है और अचेता है.
 ‘अचेतसः’- इसका अर्थ है कि उन्हें स्वयं प्रकाश आत्मा का बोध नहं है क्योंकि इन्होंने गुरु संप्रदाय से अपने मन और इन्द्र्यों को वश में नहीं किया है.
 इसलिए उनका अभिमान हर हालत में बना रहेगा.
 उनके पास अभिमान का निवारण करने के लिए कोई उपाय नहीं है.
 यदि कहो कि ईश्वर ही उनके अभिमान का निवारण कर देगा तो उस अवस्था में उनको यह अभिमान होगा कि ईश्वर को मैंने स्वयं प्राप्त किया है, उसका निवारण कौन करेगा?
 अच्छा; यह मान भी लें कि उनके अभिमानन का निवारण ईश्वर कर देगा तो उन्हीं के अभिमान का निवारण क्यों किया?
 सबके अभिमान का निवारण क्यों नहीं करता?
 वे तो बोलेंगे कि हम इतने योग्य थे कि ईश्वर को मजबूर होकर हमारे ऊपर कृपा करनी पड़ी.
 तब क्या होगा?
 ‘यदादित्यगतं तेजो जगद्भासयतेऽखिलम्’- देखो तुम्हारी आँख में जो रोशनी आती है वह कहाँ से आती है?
 इससे पहले जो रूप दिखता है वह कैसे दीखता है?
 रूप दिखता है आँख से और आँख से आँख देखती है सूर्य के अनुग्रह से.
 इसमें अधिभूत है.
 रूप, अध्यात्म है नेत्रज्योति और अधिदैव है सूर्य और इन तीनों में जो एक है, वह परमात्मा है ; वही परमात्मा संपूर्ण जगत् को प्रकाशित करता है.
 मन से आपको जो प्रिय-अप्रिय मालूम पड़ता है, वह प्रिय-अप्रिय अधिभूत है, मन अध्यात्म है और चंद्रमा उसका अधिदैव है.
 अन्न द्वारा चंद्रमा ही मन की स्थिति, उत्पत्ति और प्रलय का हेतु है.
 यदि चंद्रमा का रस का दान न करे, गेहूँ में रस न हो, चावल में रस न हो, औषधि में रस न हो तो मन की उत्पत्ति होगी, न मन की स्थिति होगी, न मन का प्रलय होगा.
 इसलिए चंद्रमा ही उसका हेतु है.
 यच्याग्नौ- अच्छा; वाणी की क्या स्थिति है?
 इसमें जो व्यक्त है वह अधिभूत है, वाक् अध्यात्म है और अग्निदेवता अधिदैव है ; माने खाने-पीने से शरीर में जो गरमी पैदा होती है, वह उसका अधिदैव है.
 इन तीनों में कौन है?
 भगवान् कहते हैं कि- ‘तत्तेजो विद्धि मामकम्’- यह मेरा तेज है.
 ‘तेजः तेजस्विनाम्’- संपूर्ण तेजस्वियों में तेजवान् के रूप में तेजन करने वाला उत्तेजन करने वाला, बल्ब को जलाने वाला, संसार को चलाने वाला, कंप्यूटर से गिनती करने वाला मैं ही हूँ.
 ‘ गामाविश्य च भूतानि धरयाम्यहमोजसा’- मैं ही पृथिवी में प्रवेश करके अपने ओज से संपूर्ण भूतों को धारण करता हूँ.
 कर्मकाण्डी लोग जो बोलते हैं- ‘ऊँ भूरसि भूमिरसि’- उसका अर्थ परमात्मा ही होता है कि तुम भू हो, तुम भूमि हो.
 इस विश्वमाया के रूप में स्वयं भगवान् ही हैं.
 अथर्ववेद में एक पृथिवीसूक्त (12.1) है, उसमें पचासों मंत्र हैं.
 एक मंत्र तो यह भी है कि- ‘विवाचसं नाना धर्माणम्’ अर्थात् हे परमात्मन् विशिष्ट-विशिष्ट धर्मवालों को और विशिष्ट-विशिष्ट वाणी बोलने वालों को, धर्मभेद होने पर भी, भाषावेद होने पर भी आप ही धारण करते हैं.
 ‘विवाचसं नानाधर्माणम्’ इसका अर्थ ऐसे भी समझो कि विविद धर्म मानने वालों तथा विविध भाषा बोलने वालों को धरती माता धारण करती है और धरती के बीच प्रवेश करके परमात्मा उनको धारण करता है.
 इसका तात्पर्य है कि भाषावेद और धर्मभेद के कारण जो राग-द्वेष है और यह बिल्कुल अवैदिक है, वेद- विरुद्ध है.
 ‘पुष्णामि चौषधीः सर्वा सोमो भूत् रसात्मकः ’- भगवान् कहते हैं कि मैं सोम होकर सब औषधियों का पोषण करता हूँ.
 औषधि वही नहीं है, जो आयुर्वेदिक रसायनशाला में तैयार की जाती है.
 अमरकोष में औषधि उसको कहते हैं जो एक बार फलल देकर समाप्त हो जाती है.
 पारस्कर गृह्मसूत्र के व्याख्यान में औषधि शब्द का अर्थ है- ओषति दोषान् धत्ते गुणान् इति औषधिः.
 जो हमारे दोषों को मिटा दे, जला दे और गुणाधान करे उसका नाम औषधि है.
 कर्मकाण्डी लोग जो सर्वौषधि- स्नान करवाते हैं, वह दोषापनयन व गुणधान के लिए करवाते हैं.
 ‘ अहं वैश्वानरो भूत्वा प्राणिनां देहमाश्रितः ’- देखो, भगवान् ऊपर के श्लोकों में कहते हैं कि मैं सूर्य हूँ, मैं पृथिवी हूँ, मैं सोम हूँ और मैं वैश्वानर हूँ.
 मैं ही सबके शरीर में वैश्वानर रूप मैं बैठा हूँ.
 अरे अर्जुन, तुम मानते हो कि तुम खाते हो.
 तुम तो वैसे ही भोक्ता बने बैठे हो.
 थोड़ी देर के लिए पेट में से आग निकल जाय तो खाकर देखो.
 यह जो बोलते हैं कि ‘प्राणाय स्वाहा, अपानाय स्वाहा, व्यानाय स्वाहा, उदानाय स्वाहा, समानाय स्वाहा’- इसका क्या अर्थ है?
 यह जो प्राणाहुति देते हैं, किसके लिए देते हैं?
 नाहं भोक्ता, सविता भोक्ता, वैश्वानरो भोक्ता- यह संन्यास है.
 खानेवाला मैं नहीं हूँ, वैश्वानर है.
 नाहं बुभुक्षुः- मैं भूखा नहीं हूँ.
 नाहं पिपासुः- मैं प्यासा भी नहीं हूँ.
 प्राणो वै बुभुक्षुः प्राणो वै पिपासुः- प्राण भूखा है, प्राण प्यासा है, मैं नहीं हूँ.
 ‘प्राणापान-समायुक्तः पचाम्यन्नं चतुर्विधम् ’- भगवान् कहते हैं कि मैं प्राण बनकर अन्न को बाहर से भीतर ले जाता हूँ और अपान बनकर उसका अपन कर देता हूँ.
 जो उसका खलित अंश या या वायव्य अंश है, उसको निकालकर फेंक देता हूँ.
 फिर ‘पचाम्यन्नं चतुर्विधम्’- भोजन एक तो भक्ष्य है, भोज्य है जिसको चबाते हैं और आसानी से निगल जाते हैं.
 दूसरा है चोष्य, जिसको चूसते हैं, जैसे गन्ना.
 और तीसरा है लेह्य, जिसको चाटते हैं, जैसे चटनी.
 चतुर्विधम्- भोजन में चार बात होनी चाहिए.
 एक सौरस्य-सुगन्ध ऐसी हो कि नाक में उसकी गंध आये तो बिना भूख के भी भूख लग जाये.
 दूसरी जब आँख से देखें तो ललचा जाय.
 तीसरी जींभ पर जब आवे तब मालूम पड़ कि अन्न-ब्रह्म का आस्वादन हो रहा है.
 यही ब्रह्मानन्द है.
 ’ अन्न का बहुत आदर करो.
 मनुस्मृति में कहा गया है कि जि जिस चीज को खाओ, उसकी निन्दा मत करो.
 वह तो अन्न ब्रह्म है.
 उसे अन्न की कभी कमी नहीं होती.
 देखो, हमारे भगवान् श्रीकृष्ण को अहं-अहं बोलने का ही अभ्यास है और श्रीरामचंद्र भगवान् को त्वं-त्वं सुनने का अभ्यास है.
 श्रीरामचंद्र भगवान् ‘तत्वमसि’- शाखा के हैं और श्रीकृष्ण भगवान् ‘अहं ब्रह्मास्मि’- शाखा के हैं.
 जब वसिष्ठजी बोलते हैं तब कहते हैं कि राम!
 तुम ब्रह्म हो और जब श्रीकृष्ण बोलते हैं तब कहते हैं- हे अर्जुन , मैं ब्रह्म हूँ.
 ‘ सर्वस्य चाहं ह्यदि संनिविष्टः ’- यहाँ मानो अर्जुन ने पूछा कि आप कहाँ रहते हैं?
 भगवान् ने कह दिया कि मैं कहीं अलग अपनी कुटिया बनाकर नहीं रहता हूँ.
 मेरार घर तो सबकी कुटिया है.
 जहाँ सूर्यास्त हो गया वहीं सो गया.
 जिस किसी ने जो कुछ खिला दिया सो खा लिया.
 क्योंकि मैं अवधूत हूँ.
 मैंने सबकी कुटिया को अपनी कुटिया बना रखी है और सबके हृदयों में रहता हूँ.
 फिर अर्जुन ने पूछा कि सबके हृदयों में रहकर क्या करते हो महाराज!
 क्या सोते रहते हो?
 भगवान् बोले कि नहीं, सोता नहीं, रहता हूँ.
 तब क्या करते रहते हो?
 ‘मत्तः स्मृतिर्ज्ञानमपोहनं च’- मैं सबको तरह-तरह के भूत-भविष्य के सपने दिखाता रहता हूँ.
 मैं ही सबको जगा देता हूँ.
 मैं सबके हृदय में रहकर जाग्रत, स्वप्न, सुषुप्ति- तीनों को प्रकाशित करता हूँ.
 ‘स्मृतिः’ माने स्मृति प्रधान स्वप्न, ‘ज्ञान’ माने ज्ञानप्रधान जाग्रत और ‘अपोहनं’ माने अनुभव प्रधान सुषुप्ति.
 इन तीनों को सबके हृदय में रहकर प्रकाशित करता हूँ.
 ऐसी सुषुप्ति जिसमें न स्मृति है और न जाग्रत है और न स्वप्न है.
 तब क्या करते हैं आप?
 बस, जाग्रत-स्वप्न-सुषुप्ति इन तीनों को एक रस प्रकाशित करता हूँ.
 भगवान् कहते हैं कि मैं अहं हूँ?
 अहं क्या है?
 ‘न हन्यते हन्यमाने शरीरे’- यह अहं शब्द की व्युत्पत्ति है, जिसका कभी बाध न हो उसका नाम है अहं.
 जिसका कभी त्याग न हो सके उसका नाम है ‘अहम्’.
 ‘न जहाति इति अहं, न हिनस्ति इति अहं, न हन्यते इति अहम्.
 ’ अहं कहीं छोड़कर जाता नहीं है.
 ‘जहाति’ माने कभी छोड़ता नहीं.
 ‘न हिनस्ति’- वह कभी मारता नहीं है और ‘न हन्यते’ वह कभी मारा जाता नहीं.
 ऐसा जो है उसका नाम ‘अहम्’ अ से लेकर ह तक जितने अक्षर हैं, जितना वर्ण-समुद्य है, उस वर्ण-समाम्नाय से जितन पद और वाक्य बनते हैं, उन सभी पदों और वाक्यों का जो असली अर्थ है, उसका नाम है ‘अहम्’.
 हम उस अहं की उपासना करते हैं.
 ‘वैदैश्च सर्वैरहमेव वेद्यः’- यह देखो, भगवान् फिर वेद का नाम लेते हैं.
 लोग जो कहते हैं कि वेदों का मंत्रभाग कर्मकाण्ड परक हैं, उसमें भगवान् ने संशोधन कर दिया, उसको बिल्कुल काट दिया है और कह दिया कि सारे वेदों का परम तात्पर्य मुझमें है.
 मतलब यह कि वेदों का मंत्रभाग का तात्पर्य भी मुझमें ही पर्यवसित होता है- ‘एकं सद् विप्रा बहुधा वदन्ति.
 ’ इस बात को लोग समझ नहीं पाते हैं, अन्यथा ‘सर्वैः एव वेदैः’- सारे ही वेद का वेद्य मैं हूँ.
 ‘ एव ’ को ‘ सर्वैः ’ के साथ कर दो तो वेद का एक अक्षर नहीं छूटेगा, एक मंत्र नहीं छूटेगा. उसका अर्थ होगा कि मैं बिना वेद के जाना नहीं जा सकता, वेदों द्वारा हीजाना जा सकता हूँ.
 एक अर्थ यह भी है कि ‘वेदैः अहमेव वेद्यः’- अगर आप वेदों से कुछ जानना चाहते हैं तो कर्मकाण्ड आदि मत जानिये, मुझको जानिये.
 ‘ वेदान्तकृद् वेदविदेव चाहम्’- अब प्रश्न उठा कि उपनिषद् किसने बनाया महाराज!
 अरे, जो अपना अनुभव होता है, वह किसका बनाया हुआ है- यह सवाल कहाँ उठता है?
 जहाँ स्वानुभूति है, वहाँ निर्माण का प्रश्न ही नहीं हैं.
 इसलिए वेदान्त तो हमारी स्वानुभूति है- ‘ वेदान्तकृत् ’.
 और ‘वेदविदेव चाहम् ’- वेदका असली तात्पर्य मैं जानता ही हूँ.
 यहाँ, गीता में भगवान् बोलते हैं कि- ‘स वेदान्तकृत्’- वही वेदान्तकृत है.
 इसके बाद फिर से सातवें अध्याय और तेरहवें अध्याय का अर्थ एक साथ मिलाकर बोलते हैं-
 देखो, एक बार भगवान् ने प्रकृति के रूप में वर्णन कर दिया.
 और सबको परा प्रकृति, अपरा प्रकृति कहकर दोंनो को स्त्री- वर्ग में ले लिया तथा अपने को बता दिया कि- ‘अहं कृत्स्नस्य जगतः प्रभवः प्रलयस्तथा’ ; फिर जब तेरहवें अध्याय में बोले तब क्षेत्रज्ञ कहकर दोनों को पुरुष बना दिया.
 इसका मतलब यह है कि स्त्री-पुरुष और नपुसंकका जो भेद है, वह तत्व में अगतार्थ है.
 यह बिल्कुल स्पष्ट है कि शब्द की दृष्टि में प्रकृति स्त्री है, क्षेत्र-क्षेत्रज्ञ नपुंसक और पुरुष है तथा क्षर-अक्षर दोनों है.
 तत्वदृष्ट्या ये सब अयथार्थ हैं.
 ‘द्वाविमौ पुरुषौ लोके क्षरश्चाक्षर एव च’.
 एक क्षरोपाधिक चेतन है और दूसरा अक्षरोपाधिक चेतन है.
 जब उपाधि की विवक्षा होती है तब कार्य- कारण बोलते हैं और जब उपहित की विवक्षा होती है तब अक्षरो को जीव और क्षर को उपाधि कह देते हैं.
 क्षर है उपाधि और अक्षर है जीव- प्रकृति- ‘जीवभूतां महाबाहो ययेदं धार्यते जगत्’.
 परन्तु हर हालत में अक्षर पूर्ण है और क्षर भी पूर्ण है.
 सब भूकों का शरीर क्षर है.
 ‘ भूमिरापोsनलो वायु :’- यह क्षेत्र है.
 फिर क्षेत्रज्ञ क्या है?
 ‘कूटस्थोsक्षर उच्यते’- क्षर की अपेक्षा यह जो जीव है यह कूटस्थ है.
 श्रीधरस्वामीने यहाँ अक्षर शब्द का अर्थ उपहित की प्रधानता से जीव किया है और शंकराचार्य ने उपाधि की प्रधानता से कारण किया है, अव्यक्त किया है.
 परन्तु दोनों में कोई भेद नहीं है.
 अव्यक्त भी निरधिष्ठान नहीं होता और जीव निरूपाधिक नहीं होता है.
 इस बात पर आप ध्यान दो.
 अगर अक्षर शब्द का अर्थ जीव है तो उसकी उपाधि उसके साथ लगी है कि नहीं?
 इसलिए सोपाधिक चेतन का नाम ही यहाँ जीव है.
 शंकराचार्य ने जो अक्षर शब्द का अर्थ कारण किया, अव्यक्त किया तो अव्यक्त साधिष्ठान है कि नहीं?
 यदि साधिष्ठान है तो चेतन वहाँ- वहाँ भी लगा ही हुआ है.
 कहने का अभिप्राय यह है कि द्रव्य की दृष्टि से कार्य- कारण है, चेतन की दृष्टि से द्रष्टा- दृश्य है और आनन्द की दृष्टि से भोक्ता- भोग्य है.
 लेकिन ये जो भेद हैं, वे बिल्कुल झूठे हैं.
 क्योंकि तीनों युग्मों में एक पुरुषोत्तम है.
 ‘उत्तम: पुरुष:’- ये रूप क्षर आदि ‘पर आत्मा’ है, अक्षर आदि ‘पर आत्मा’ है, अतएव दोनों परमात्मा हैं.
 यह प्रथम पुरुष है कि मध्यम पुरुष है?
 बोले कि ‘न तु प्रथम: पुरुषो भवति.
 ये कौन हैं? ;   ‘उत्तम: पुरुषो भवति’- उत्तम पुरुष है, उत्तम पुरुष माने- ‘अहं’.
 ‘स:’ होगा तो प्रथम पुरुष होगा, ‘त्वम्’ होगा तो मध्यम पुरुष होगा और उत्तम पुरुष होगा तो कौन होगा? ;   ‘अहं’ होगा.
 यह अहमर्थ से भिन्न नहीं है.
 अब इसकी विशेषता बताते हैं कि यह क्षर- अक्षर से विलक्षण है, अहमर्थ से अभिन्न है और आत्मा का यही परम अर्थ है- परमात्मा है.
 जैसे परम मधुर बोलें तो मधुर तो होगा ही, परन्तु माधुर्य में जो कुछ मलिनता समाविष्ट हो गयी थी उसका निवारण हो गया तो मधुर हो गया.
 आत्मा में उपाधि जुड़ गयी थी तो यह जीवात्मा हो गया था और जब उपाधि मिट गयी तो यह परमात्मा हो गया है.
 है वही.
 ‘ यो लोकत्रयमाविश्य ’- यह अभिन्न- निमित्तोपादान कारण रुप से समग्र त्रिपुटी में व्याप्त लोकत्रय का अर्थ है त्रिपुटी.
 दृष्टा-दृश्य-दर्शन, ज्ञाता-ज्ञान-ज्ञेय और जाग्रत-स्वप्र-सुषुप्ति- यही त्रिपुटी है, लोकत्रय है.
 ‘अभिन्न- निमित्तोपादान- कारणत्वेन प्रविश्य’.
 ‘अविश्य’ माने ‘तादात्म्यम् आपद्’- तादात्म्यापत्र होकर ‘बिभर्ति’ अर्थात् धारण करता है.
 यह अव्यय है.
 इसको ‘अव्श्क्षत्थ प्राहुरव्ययम्’ से ही प्रारम्भ किया था.
 मूल अक्षर पुरुष का भी परमार्थ यही है और अक्षर पुरुष का भी परमार्थ यही है.
 इसलिए अव्यय कह दिया.
 और, ईश्वर क्यों कह दिया?
 इसलिए कह दिया कि क्षराधर दोनों की उपाधि है, उससे असंसृष्टता ही ईस्वर है ; ‘उपाध्यसंसृष्टत्वम्- ईश्वरत्वम्’ जो उपाधि से संसृष्ट न हो, उसको ईश्वर कहते हैं.
 जो रानी के वश में हो वह राजा नहीं है, जो दीवान के वश में हो वह भी राजा नहीं है.
 वह तो कठपुतली है.
 इसलिए जो किसी उपाधि के वश में न हो, वही ईश्वर होता है.
 जहाँ महारानी की सिफारिश न चले, राजकुमार की सिफारिश न चले, मैनेजर की सिफारशि न चले, और सेनापति की भी सिफारिश न चले, वहाँ की स्वातन्त्र्य है.
 वह स्वातन्त्र्य ही ईश्वरत्व क परिचायक है.
 ‘बिभर्त्यव्यय ईश्वरः’- उपाधि से असंसृष्ट होना ही ईश्वरत्व है.
 भगवान् कहते हैं कि क्षर के साथ हमारा बाधसामान्याधिकरण्य है, इसलिए मैं उससे अतीत हूँ और ‘अक्षरादपि चोत्तमः’- अक्षर से हमारा सामान्याधिकरण्य है, इसलिए वह उत्तम है.
 लोक और वेद में भी जो पुरुषोत्तम का वर्णन है, महापुरुष का वर्णन है, वह मैं ही हूँ.
 पुरुषोत्तम किसको कहते हैं?
 जिसको राजा भी हाथ जोड़े, पंडित भी जिसकी प्रशंसा करे, साधु लोग कहें कि अरे, यह तो हमारा परम प्रेमास्पद है; उसकी का नाम पुरुषोत्तम है.
 असंमूढ वह है, जो कहीं अटकता नहीं.
 इसलिए दृश्य में मत अटको, अनात्म में मत अटको और माया अविद्या में मत अटको.
 तुम असंमूढ हो जाओ और मुझ पुरुषोत्तम को जान लो.
 जो पुरुषोत्तम को जानेगा वह जानने वाला सर्ववित् हो जायेगा.
 लेकिन सर्ववित् तो पुरुषोत्तम ही है, इसलिए वह पुरुषोत्तम ही हो जायेगा.
 वही सर्व है और वही स्थित है, अतः ‘सर्वभावेन मां भजति.
 ’ अब तो जहाँ देखो, वह हँस रहा है, खेल रहा है, पागल हो रहा है.
 ‘सर्वभावेन’- जो भी मन में भाव आये, उसमें जो भी भाव दिखायी पड़े उसमें सर्वरूप परमेश्वर है, वह जैसे है, वैसे परमात्मा ही परमात्मा है.
 तान्त्रिक लोग बहुत चिल्लाते हैं कि हमारार शास्त्र गुह्य है, हमारा शास्त्र गुह्य है.
 कोई कहते हैं कि यह गुह्यतर ज्ञान है.
 यहाँ भगवान् ने कहा कि लो तुम गुह्यगुह्यतर में भट को, मैं तो जो ज्ञान कह रहा हूँ वह गुह्यतम है.
 वह क्या है?
 यह कि सर्व आत्मा है और जो भाव है, वही भगवद् भजन है.
 ‘यत् यत् कर्म करोमि’- यह सब पूजा है और सब भगवान् है.
 इसी प्रकार सूत-संहिता में आया है कि विहित-निषिद्ध, अविहित – अनिषिद्ध, ‘यत्-यत् कर्म करोमि तत्-तत् अखिलम्’- उन सबके द्वारा परमात्मा की पूजा हो रही है ; क्योंकि सब परमात्मा है.
 जब परमात्मा सब होता है तब उसकी पूजा भी होती है.
 यह बड़ा गुह्यतम शास्त्र है.
 भगवान् कहते हैं कि निष्पाप अर्जुन, मैंने खुद तुमसे यह कहा है.
 इसके बीच में ब्रह्मा, ऋषि, महर्षि आदि कोई भी नहीं है, इसको तो मैंने स्वयं तुमसे कहा है!
 जो इसको समझ लेता है उसे ही सच्ची बुद्धि मिलती है और वही सच्चा बुद्धिमान है.
 ‘एतत् बुद्ध्वा बुद्धिमान स्यात्’- यहाँ बुद्धिमान का अर्थ है कृतकृत्य होना.
 यहाँ कर्तव्य का बोझ सिर पर लदा है कि यह कर्तव्य, वह कर्तव्य है और यह नहीं किया, वह नहीं किया, वहाँ तो तुम्हें रोना ही पड़ेगा.
 बुद्धि और रोदन दोनों का समानाधिकरण्य नहीं है.
 देखो, प्रस्तुत पन्द्रहवें अध्याय के अठारहवें और उन्नीसवें श्लोकों में यह बात कही गयी कि क्षर-अक्षर दोनों में विद्यान पुरुषोत्तम दोनों का प्रकाशक है, दोनों का अधिष्ठान है.
 क्षर-अक्षर उपाधि की दृष्टि से कार्य-कारण हैं और उपहित की दृष्टि से जीव ईश्वर है.
 फिर कहा है- ‘सर्वविद् भजति मां सर्वभावेन भारत ; ’ यदि पुरुषोत्तम को जान लिया तो सबको जान लिया और एक विज्ञान से सर्वविज्ञान हो गया.
 ‘सर्वभावेन भजति’ का अर्थ होता है कि जो हो सो भजनीय और इस तरह भक्ति सर्वात्मक हो गयी.
 एक महात्मा कहा करते थे कि जब परमात्मा के सिवाय कुछ नहीं है- यह सिद्धान्त स्थिर है; दृढ़ है, अविचल है तो उसको भजन के सिवाय और कोई क्रिया नहीं है- यह सिद्धान्त भी दृढ़ है, अविचल है.
 वही सब है और सब उसका भजन है.
 जहाँ चाहो, जब चाहो, जिसमें चाहो , जिस रूप में चाहो उसमें उसको देख लो! ;   सब यार का दीदार है.
 फिर यह प्रश्न उठा कि जब ऐसा है तो कुछ लोग भजन करते हुए दैवी सम्पदावाले और कुछ आसुरी सम्पदावाले क्यों दिखते हैं?
 बोले कि यह भी एक निसर्ग ही है, स्वभाव ही है.
 जैसे रात और दोनों स्वभाव हैं, वैसे ही कोई-कोई तो सहज स्वभाव से भगवान् का भजन करते हैं और कोई-की सहज स्वभाव से भगवान् का भजन नहीं करते हैं.
 किन्तु उनके प्रति भी कुछ दोष-दृष्टि करने की जरूरत नहीं है क्योंकि भगवान् समय-समय पर अपने सबको ठीक-ठाक करते रहते हैं.
 जब वही भगवान् सबको चपत-लगाकर ठीक करने वाले हैं, तब साधु- महात्मा को कुछ ज्यादा झगड़े में नहीं पड़ना चाहिए.
 जो स्वभाव से भजन में लग गया सो लग गया और जो नहीं लगा सो नहीं लगा.
 क्या है?
 अपनी-अपनी प्रकृति है.
 किसी को तन्दूर की रोटी भाती है, किसी को फुल का भाता है.
 इसमें क्या आग्रह करना कि तब तन्दूरर की रोटी ही खायें या सब फुल का ही खायें.
 बंगाली लोग कहते हैं कि सब चावल ही क्यों नहीं खाते?
 पंजाबी लोग कहते कि सब तन्दूर की रोटी ही क्यों नहीं खाते? ;   लेकिन नयह तो सबका अपना-अपना स्वभाव है.
 अतः इसमें जो दैवी सम्पदा का मार्ग है, वह मनुष्य को अपनाना चाहिए और आसुरी संपदा का मार्ग नहीं अपनाना चाहिए.
 जान-बूझकर मनुष्य को दैवी संपदा के मार्ग से ही चलना चाहिए- यह बताने के लिए भगवान् यहाँ दों निसर्ग का, दोनों स्वभाव का वर्णन करते हैं.
 शंकराचार्यजी का अभिप्राय इस प्रसंग में यही है.
 जब नववें अध्याय में – ‘राक्षसीं आसुरी चैव मोहिनीं श्रिताः ’- यह बात कही गयी तो दैवी सम्पदा को अपने जीवन में धारण करो और आसुरी या राक्षसी सम्पदा का परित्याग करो- यह बताने के लिए ही यह अध्याय है.
 यह तो हुआ उपक्रम.
 उपक्रम का पराक्रम तो बहुत बड़ा है.
 हमारे एक दूसरे आचार्य इस प्रसंग को दूसरे ढंग से बोलते हैं.
 वे कहते हैं- यह जो हमारा जीवन है, इसमें एक तो श्रुतिमय ज्ञान प्राप्त होता है, जो अनादि है, अपौरुषेय है, अस्मर्यमान-कर्तृक सम्प्रदायाविच्छेदेन प्राप्त है और भ्रम, प्रमाद, विप्नलिप्सा, करणापाटवादि से रहित है.
 यह ज्ञान गुरु-संप्रदाय से ही मिलता है.
 यदि कोई चाहे कि हम अपने आप ही वेद का मंत्र पढ़ेंगे और उसका मतलब अपनी अक्लन से निकाल लेंगे, तो मंत्र का अर्थ नहीं निकलेगा.
 मंत्र का अर्थ तो गुरु-संप्रदाय से ही प्राप्त होगा ; यजुर्वेद क्या करवा रहा है.
 सामवेद क्या गवा रहा है, अथर्ववेद किस व्यवहार में संलग्न कर रह रहा है- यह सब गुरु आगम- संप्रदाय से जानोगे तभी मालूम पड़ेगा ; वह तो गर्भाधान को भी यज्ञ बना देने वाला है.
 छान्दोग्य में गर्भाधान को भी यज्ञ बना दिया गया है.
 इतना पवित्र प्रशिक्षण वेद- गुरु आगमन के बिना प्राप्त नहीं होगा.
 अब कहते हैं कि ठीक है, गुरु- आगम से श्रौत-ज्ञान तो प्राप्त होगा; परंतु आदमी की बुद्धि का भी कुछ उपयोग होना चाहिए, उसकी बुद्धि भी काम आनी चाहिए.
 वह कैसे आती है?
 तो इस संबंध में भगवान् ने स्वयं आगे चलकर कहा है-
 भगवान् ने इसमें विमर्श की आज्ञा दी है माने कुछ विमर्श करो, कुछ परामर्श करो और कुछ अपनी बुद्धि से मनन, निधिध्यासन करो.
 उन्होंने यह कहकर तुम्हें बिल्कुल छुट्टी तो नही दी है.
 इसलिए गुरु-आगम-संप्रदाय से एक ज्ञान प्राप्त हुआ और हमने अपने संविद् के आलोक में विचार-विमर्श, परामर्श करके मनन- निदिध्यासन करके उसका निश्चय किया, अपने जीवन में आरोप किया.
 मतलब यह हुआ कि कुछ गुरु-संप्रदाय से प्राप्त हुआ और कुछ विचार-विमर्श, परामर्श-संवित् के प्रकाश से प्राप्त हुआ.
 उस संवित् के प्रकाश के लिए मनुष्य में स्वयं भी योग्यता होनी चाहिए.
 स्वयं की जो योग्यता है, वह क्या होती है, उसका वर्णन करने के लिए सोलहवाँ अध्याय है और वही दैवासुर-संपद्- विभाग योग है ; .
 इस प्रकार यह ‘पुरुषोत्तम योग’ नामक पंद्रहवाँ अध्याय पूरा हुआ.
 भगवान् का वचन है- ‘अभयम्’.
 किसी को भय दो नहं और किसी से भय लो नहीं, क्योंकि तुम सच्चिदान्द हो.
 डरो मत और डराओ मत- यह भी है.
 तो भगवान् ने कहा कि – ‘ अभयम् ’.
 पहली बात यह है कि डर छोड़ो.
 डर के कारण बुद्धि भ्रष्ट हो जाती है.
 मनुष्य भय से बचने के लिए या दूसरे के भयभीत करने के लिए बड़ा गलत-गलत काम करता है.
 लेकिन ऐसा करना नहीं चाहिए क्योंकि हमको न चाहिए वैकुण्ठ, न चाहिए समाधि और न चाहिए स्वर्गलोग- ‘अभयं-अभयं जनक प्राप्नोसि.
 अभयं-अभयं ब्रह्म, तद् विजिजिज्ञास्व’.
 उनिषदों ने कहा है कि हमें अभयपद की प्रतिष्ठा प्राप्त करनी है और भय का साधन भी अभय ही है.
 ‘अभयं सत्वसंशुद्धिः ’- सत्व माने अंतःकरण.
 सत् है परमात्मा और उसमें जब भाव का उदय होता है तब उसका नाम हो जाता है सत्व.
 सत् की भावात्मक अवस्था का नाम सत्व है.
 सत् बिल्कुल निर्विशेष, निधर्मक है.
 परंतु सत्व में जो भाव है उसका अर्थ है- अंतःकरण की संशुद्धि है.
 वह यह कि उसमें दूसरे का ठगना, छल-कपट, झू बोलना- यह सब आने न पावे.
 तभी इसका नाम होता है सत्व संशुद्धि.
 ‘ ज्ञानयोगव्यवस्थितिः ’- ज्ञान व्यवस्थिति और योग- व्यवस्थिति.
 शास्त्र से, आचार्य से सच्चा ज्ञान प्राप्त करना, मनन-निदिध्यासन से उसको दृढ़ करना- यह तो हुई ज्ञान-व्यवस्थिति और योग-व्यवस्थिति का अर्थ है कि यदि वह अन्य विषयक ज्ञान है तो उसकी उपलब्धि के लिए, साक्षात्कार के लिए प्रयास करना और शब्द से यदि ज्ञान हो तो अन्य प्रयास का परित्याग कर देना.
 ‘सर्वत्रैव च विज्ञानं संस्कारत्वेन गम्यते ’- जितने भी ज्ञान होते हैं, उनका संस्कार होता है और उन विद्वानों को प्राप्त करने के बाद फिर कुछ कर्म करना पड़ता है.
 परंतु आत्म-विज्ञान मं न तो संस्कारजन्य स्मृति है और न वह संस्कारजनक है.
 क्योंकि वह तो केवल आवरण-भंजनात्मक है.
 इसलिए कहा कि ‘यादृक ज्ञानं तादृक् बोधः.
 ’ निष्ठा दो हैं- ज्ञाननिष्ठा और योगनिष्ठा और ज्ञाननिष्ठा- सांख्यनिष्ठा और योगनिष्ठा-कर्मनिष्ठा.
 वस्तु-तंत्र निष्ठा का नाम ज्ञान-निष्ठा है और कर्तृतन्त्र निष्ठा का नाम योगनिष्ठा है.
 ‘ दानम् ’- यहाँ जो दान शब्द है उसके अरथ पर ध्यान दो.
 संस्कृत में एक तो इसका अर्थ यह है कि पदार्थ से अपनी ममता हटाकर उस पर दूसरे की ममता उत्पन्न करना.
 लेकिन संस्कृत के ही दर्शन-शास्त्र में, मीमांसा और वेदान्त में, दान शब्द का अर्थ अवदान आता है.
 पूर्वमीमांसा और उत्तर मीमांसा दोनों में ही दान माने काटना होता है ; जिस चीज को पकड़कर तुम बँध गये हो, उसका नाम लेकर चक्कर में पड़े हुए हो, उससे अपना रिश्ता काट देना दान होता है.
 धर्म का दान तो ऐसा होता है कि ‘इदं न मम्’- बस; इस चीज के साथ मेरा कोई संबंध नहीं है.
 यह पहले भी मेरा नहीं था, अब भी मेरा नहीं है और पीछे भी मेरा नहीं रहेगा.
 यह जो मेरा नहीं है, उसको मेरा मानकर हम बड़ी भारी तकलीफ में पड़ गये हैं.
 और मेरेपन को काट देना- यह आध्यात्मिक दान है.
 द्रव्य-दान भौतिक दान है, उसको भगवद्-अर्पण कर देना आधिदैविक दान है और उससे संबंध विच्छेद मात्र आध्यात्मिक दान है.
 अब देख लो कि आप कौन सा दान करते हो?
 आपने दो अमरूप लाकर भगवान् की मूर्ति के सामने रख दिये और कहा कि हे भगवान्!
 अब ये अमरूद हमारी नहीं है.
 अब ये तो तुम्हारे हो गये.
 तो हमारे नहीं हैं- इतना तो इसमें सच है, लेकिन भगवान् ने कहा नहीं कि हमारे हो गये तो उनके भी नहीं हुए.
 फिर माल हो गया लावारिश और लावारिश (लालारुख) माल तो मालिक का ही होता है.
 इसलिए वह सरकारी हो गया.
 तुमने उन अमरुदों से अपना मेरापन छोड़ दिया, भगवान् ने उनसे अपना मेरापन जोड़ा नहीं- बीच में पुजारी जी लूटकर ले जायें तो बात दूसरी है, लेकिन जो वस्तु निर्मम होती है, ममत्वहीन होती है वह भगवान् की हो जाती है.
 ये बादल किसके हैं?
 ये तारे किसके हैं?
 ये सूर्य किसके हैं? ;   ये चंद्रमा किसके हैं?
 आपने जो-जो फल भगवान् के सामने रख दिये वे किसके हैं?
 उसी के हैं जिसके सूर्य चंद्रमा और तारे हैं.
 आध्यात्मिक दान में पात्र की परीक्षा नहीं होती, आधिदैविक दान इष्टदेवता के लिए होता है और आधिभौतिक दान में ‘देशे, काले च, पात्रे च’ चलता है.
 ‘ दमश्च ’- यह दम क्या है?
 अपनी इन्द्रियों को स्वच्छन्द रूप से बाहर प्रवृत्त नहीं होने देता है.
 मनुष्यों के लिए दान है, दैत्यों के लिए दया है, देवताओं के लिए दम है.
 मनुष्यों में तीन प्रकृति होती है.
 भोग प्रकृतिवाले मनुष्य के लिए दम साधन है, क्रूर प्रकृतिवाले मनुष्य के लिए दया साधन है, और लोभ प्रकृतिवाले मनुष्य के लिए दान साधन है.
 लोभी के लिए दान साधन, कामी के लिए दम साधन और क्रोधी के लिए दया साधन है.
 यह बात उपनिषदों में बिल्कुल साफ-साफ कही गयी है.
 ‘ यज्ञश्च ’- यज्ञ माने होता है प्रकृति में निरन्तर जलने वाली नैसर्गिक प्रक्रिया.
 सूर्य यज्ञ कर रहा है- सबको प्रकाश दे रहा है; गंगाजी यज्ञ कर रही हैं, सबको जलदान कर रही है; पृथिवी यज्ञ कर रही है- सबको धारण कर रही है और चंद्रमा यज्ञ कर रहा है, सबको आह्लाद दे रहा है.
 ऐसे ही हमारे शरीर से भी किसी को एक गिलास पानी मिल जाता है.
 एक मुट्ठी अन्न मिल जाता है, एक कपड़ा मिल जाता है, किसी के घाव पर हम अपने हाथ से दवा लगा देते हैं और किसी के जले हुए दिल पर थोड़े प्रेम की वर्षा कर देते हैं.
 हम जो किसी के जले-भुने कानों में थोड़ी सी मीठी बात सुना देते हैं वह आहुति हो जाती है ; कान कुण्ड हो जाते हैं और मीठी वाणी की आहुति हो जाती है और वह यज्ञ हो जाता है.
 इसी का नाम यज्ञ है.
 केवल कुण्ड में आहुति देने से ही यज्ञ नहीं होता, कान में, मुँह में, आँख में आहुति देने से भी यज्ञ होता है.
 क्योंकि उनमें देवता बैठे हुए हैं और वे अपनी-अपनी आहुति लेते हैं.
 भगवान् का आशय यह है कि तुम भी अपने जीवन को यज्ञमय बना दो.
 ‘ स्वाध्यायः ’- स्वाध्याय का अर्थ है कि कम से कम एक अध्याय तो पढ़ो भाई.
 पराध्याय मत पढ़ो, स्वाध्याय पढ़ो! ;   लेकिन हम तो पराध्याय पढ़ने में ही समय गवाँ देते हैं.
 उसकी बेटी ऐसी है, उसकी बहू ऐसी है और वह ऐसी है वैसी है- इसी तरह से पराध्याय पढ़ने में अनात्माध्याय पढ़ने में लगे रहते हैं.
 आध्यात्मिक स्वाध्याय है अपने आपका निरीक्षण, आत्म-निरीक्षण, आत्मज्ञान-आत्मा का अध्ययन.
 जो देवता-विषयक अध्ययन है, ईश्वर विषयक अध्ययन है वह आधिदैविक ही है.
 ईश्वर में यदि अन्यता है तो वह अधिदैव ही है, अध्यात्म नहीं है.
 अच्छा, यदि हम ब्राह्मण हैं तो जिस शाखा में हमारा जन्म हुआ है, उस शाखा के वेद का अध्ययन तो अवश्य करना चाहिए.
 योगियों ने स्वाध्याय शब्द का प्रयोग पारिभाषिक अर्थ में किया है.
 वे कहते हैं कि आप जिस देवता का दर्शन करना चाहते हो उस देवता के मंत्र का जप कीजिए- ‘स्वाध्यायाद् इष्टदेवता सम्प्रयोगः .
 ’ [1]
 आप द्वादशाक्षर मन्त्र का जप कीजिए और लीजिये भगवान् का दर्शन.
 षडक्षर राम मन्त्र का जप कीजिए और लीजिये भगवान् राम का दर्शन.
 षडक्षर कृष्ण मन्त्र का जप कीजिए और लीजिये भगवान् श्रीकृष्ण का दर्शन.
 इष्टदेव का सम्प्रयोग करने के लिए स्वाध्याय माने जप की जरूरत पड़ती है.
 स्वाध्याय से योग, योग से स्वाध्याय और अब स्वाध्याय, योग दोनों की सम्पदा आयी तथा परमात्मा का दर्शन]हुआ.
 मुझको मेरे गुरुजी ने एक श्लोक बताया था, जो आज तक याद है ; लेकिन यह मालूम नहीं कि वह श्लोक कहाँ का है.
 वह श्लोक है-
 यदि जप में थकान मालूम हो तो आँख बन्द करके ध्यान करो और ध्यान में तबीयत ऊबने लगे तो माला लेकर जप करो.
 यदि दोनों में थकान मालूम पड़े तो स्वाध्याय करो, पढ़ो पाठ करो! ;   ‘ तपः ’- थोड़ा अपने को पकाओ.
 अपने आप पकने में बूढ़े हो जाओगे, मर जाओगे.
 इसलिए जान-बूझकर अपने को पक्का बनाओ.
 पक्का बनाना ही तप है.
 अपने धर्म के पालन के लिए थोड़ा कष्ट सहन करो.
 यदि तुमने कह दिया कि हम दूसरे का पकाया नहीं खायेंगे तो लोग कहेंगे कि भाई, यह तो बहुत संकीर्ण विचार का व्यक्ति है, दूसरे का छूआ नहीं खाता है.
 पर यदि स्वयं अपना भोजन पकाकर खाओगे तो लोग यह नहीं देखेंगे कि इसको खुद चौका बर्तन करना पड़ता है, खुद आग जलानी पड़ती है और खुद आग के सामने बैठकर भोजन बनाना पड़ता है.
 तब सचमुच तुम्हारा बनाया हुआ भोजन बलिवैश्वदेव करने योग्य हो जाता है ; तुमने परिश्रम करके भोजन बनाया है, इसलिए वह भगवान् के भोग लगाने योग्य हो जाता है.
 उसमें केवल दाल-चावल पर ही स्वत्व नहीं होता है, उसके लिए तो तपस्या और परिश्रम करना पड़ता है, वह भगवान् के प्रसाद का हेतु हो जाता है.
 मान लो कि कोई महात्मा किसी के घर आये और घर का मालिक अपने नौकर से गर्म या ठंडा दूध भेज दे कि दे आ महात्मा को तो यह कोई सेवा नहीं हुई.
 लेकिन वही महात्मा किसी दूसरे के घर जाय और उस घर का मालिक खुद ही अपने हाथ से दूध गर्म करके, उसको पीना लायक बनाकर और उसमें केशर मिश्री या बताशे डालकर महात्मा के पास ले आवे तो वह दूध भगवान् को भोग लगाने योग्य हो जाता है.
 इसी तो तप बोलते हैं.
 इसलिए अपने कर्तव्य की पूर्ति के लिए स्वयं थोड़ा सा तप करना कष्ट उठाना आवश्यक है.
 यही नहीं कि किसी होटल में आर्डर दे दिया कि महात्मा जी के पास ठीक बारह बजे के समय भोजन पहुँच जाये और उसके लिए तुमने पाँच रुपये पहले ही दे दिये. इसका नाम तप नहीं है.
 ‘ आर्जवम् ’- आर्जवम् माने सरलता ऋजुता, छल कपट को अपने अन्दर स्थान नहीं देना और सीधे चलना.
 ऐसा करने पर निस्संदेह आप विजयी बनोगे.
 इस बात को आप बिल्कुल सत्य समझो.
 जितने भी दुनियादार लोग होते हैं, वे पले से ही यह सोच लोते हैं कि हम छल करके, कपट करके यह करेंगे, वह करेंगे, इधर जायेंगे उधर जायेंगे.
 लेकिन तुम ऐसा मत करो, तुम सीदगे ही चलो, बस!
 जो मन में, वह वचन में और वही कर्म में, इसी का नाम आर्जव है.
 यदि कभी हास्य रस का आलम्बन दूसरे को कभी नहीं बनना चाहिए.
 नहीं तो वह उस समय भले ही तुम्हारे साथ हँस ले, लेकिन उसके मन में यह विचार जरूर आयेगा कि इसने मेरा अपमान किया है ; क्योंकि हास्य रस के आलम्बन को मूर्ख होना पड़ता है.
 इसलिए दूसरे को मूर्ख नहीं बनाना चाहिए.
 जैसे किसी को पाप की परिभाषा बतानी हो तो ऐसे मत कहो कि मान लो, तुमने किसी की वस्तु चुरा ली तो तुम पापी हो गये, बल्कि ऐसे बोलो कि मैंने एक बार किसी की वस्तु चुरा ली तो मेरे मन में आया कि बड़ा भारी पाप किया है ; इस तरह यदि पाप का उदाहरण देना हो तो दूसरे का देना चाहिए.
 उसमें अहिंसा की रक्षा होती है.
 लोग जब पाप के उदाहरण में अपना नाम देने लगते हैं तब उसका प्रभाव अच्छा नहीं पड़ता.
 इसी तरह त्यागी और वैराग्यवान महात्मा का वर्णन करना हो तो किसी दूसरे महात्मा का वर्णन करो और जब गलतियों का वर्णन करना हो तो अपनी गलतियों का वर्णन कर लो कि मुझसे यह गलती हो गयी, वह गलती हो गयी.
 इसमें अहिंसा बनी रहती है.
 अहिंसा माने मन से, वाणी से, कर्म से किसी को दुख न पहुँचाना.
 ‘ सत्यम् ’- जो सत्य का प्रेमी होता है, वह सत्य का जिज्ञासु हो जाता है.
 यदि हमने नियम लिया है कि सत्य बोलेंगे तो सत्या क्या है- इसी जिज्ञासा होगी.
 मालूम नहीं रहने पर लोगों से पूछेंगे कि सत्य क्या है?
 सत्य की खोज करते-करते अन्ततोगत्वा और सब बातें तो झूठ निकलती हैं, केवल एक परमात्मा ही सत्य निकलता है.
 इसलिए सत्य भाषण परमात्मा के ज्ञान में साधन हो जाता है.
 ‘ अक्रोधः ’- क्रोध करोगे तो तुम्हारा ही दिल जल जायेगा.
 किसी दिन दाल जल जाती है या रोटी जल जातीहै तो हम लोग दाल-रोटी जलाने वाले पर नाराज हो जाते हैं और कहते हैं कि तुमने क्या दाल बनायी?
 इस तरह हम रसोइये पर नाराज होते हैं.
 लेकिन हम यह नहीं देखते कि हमें क्रोध आता है तब हमारे ही दिल में काले दाग पड़ जाते हैं, हमारे ही दिल में जलने की दुर्गन्ध आने लगती है.
 इसलिए क्रोध से बचना चाहिए.
 ‘ त्यागः ’- अपने को हमेशा त्याग के पक्ष में रखना चाहिए, ग्रहण के पक्ष में नहीं रखना चाहिए.
 क्योंकि अंत में सबको त्यागना ही पड़ेगा ; कितना भी ग्रहण करो, एक दिन ‘ राम नाम सत्य है’ आने ही वाला है.
 तुम्हारा संग्रह तुम्हारे किसी काम में नहीं आवेगा.
 जब तुम अपने हाथ से त्याग नहीं कर सके तो तुम्हारे लिए कोई दूसरा त्याग नहीं करेगा.
 मैं बम्बई के पाँच सात जनों को जानता हूँ, जो दस-पंद्रह वर्षों के भीतर दस-पंद्रह लाख के दान का संकल्प कर गये, पर अपने जीवन में दिया नहीं.
 बेटे से कह गये कि तुम दे देना.
 अब जब वे मर गये हैं तब बेटे कहते हैं कि पिताजी का दिमाग खराब था.
 एक के घर की तो माँ आती है और रो-रोकर कहती है कि मेरे पति दान-धर्म का संकल्प कर गये थे, पर बेटा देता नहीं है.
 बेटा कहता है कि माँ तो पागल हो गयी है स्वामीजी!
 इसके कहने से क्या हम अपना दिवाला निकाल दें?
 पिताजी के मरे पच्चीस वर्ष हो गये.
 अब यह कहती है ब्याज जोड़कर दान करो ; लेकिन हम तो मूल भी नहीं दे सकते!
 इसलिए हमेशा त्याग का पक्ष लेना चाहिए, क्योंकि ‘त्यजतैव हि तल्लब्धम्’ परमात्मा की प्राप्ति उसी को होती है, जो अनात्मा का त्याग करता है.
 ‘आत्मा त्यक्तुः परम् पदम्’ जो त्याग करने वाला है, त्याग करने वाले का जो प्रत्यक् है, त्याग का साक्षी है, त्याग का द्रष्टा है, वही तो आत्मा का स्वरूप है.
 जो त्याग करेगा उसको परमात्मा की प्राप्ति होगी.
 ‘ शान्तिः ’- आप शान्ति रखो तो झूठ नहीं बोलना चाहिए.
 आप शान्ति रखोगे तो हिंसा नहीं होगी, शान्ति रखोगे तो चोरी नहीं होगी, शान्ति रखोगे तो परिग्रह नहीं होगा और शान्ति रखोगे तो ब्रह्मचर्य का भंग नहीं होगा.
 अरे, शान्ति तो सद्गुणों की जननी है.
 ‘ अपैशुनम् ’- अपैशुन वह है जो दूसरे को दोषों को नहीं देखता ; गोस्वामी तुलसीदासजी कहते हैं कि ‘पिशुन पराय पाप कहि देहीं ; ’ पिशुनी दूसरे की आँख में यदि जरा सा बाँकापन हो तो उसको भी देख लेते हैं.
 उनको दूसरों की आँख में सरसों के बराबरर दोष हो तो वह भी दीख जाता है.
 लेकिन उसको अपनी आँख में बेल के बराबर छिद्र हो तो वह भी नहीं दिखायी पड़ता है ; इसलिए दूसरों के दोषों पर ध्यान नहीं देना चाहिए.
 असल में पर चर्चा चाहे अच्छी हो या बुरी हो, इसकी आद नहीं डालनी चाहिए.
 ‘दया भूतेषु ’- संपूर्ण प्राणियों पर दया करनी चाहिए.
 वाल्मीकि रामायण में भगवान् राम के स्वभाव का वर्णन आया है, उससे विदित होता है कि वे कितने दयावान् थे.
 जब भगवान् राम की किसी को दुखी देखते थे वे तो उसके लिए डबल दुखी हो जाते थे.
 उसके अनुसार जब किसी बच्चे के हाथ से सोने का कंगन खो जाता है तब बच्चा रोने लगता है कि हमारा कंगन, हमारा कंगन.
 उसको यह तो मालूम नहीं रहता कि सोने के कंगन की कीमत कितनी थी! ;   लेकिन उसकी माँ को मालूम है कि सोने की कितनी कीमत है.
 इसलिए माँ कहती है कि कंगन खोने में बच्चे का दोष नहीं है.
 दोष तो मेरा है कि, मैंने बच्चे का ध्यान नहीं रक्खा और मूल्यवान् कंगन खो गया.
 दोष तो मेरा है कि, मैंने बच्चे का ध्यान नहीं रक्खा और मूल्यवान् कंगन खो गया.
 इसी तरह जब कोई मनुष्य दुख में पड़ता है तो भगवान् रामचंद्र कहते हैं कि मेरी ही असावधानी से इसको दुख आया है ; यदि मैं सावधान होता तो वह दुखी क्यों होता!
 इसी तरह भगवान् रामचंद्र इतने दयालु हैं कि किसी नये को देखते ही द्रवित होकर मुस्करा पड़ते हैं और अपनी ओर से ही बातचीत शुरू करते हैं कि कहिये आप आनन्द से तो हैं न!
 चित्त आपका प्रसन्न है न!
 शरीर स्वस्थ है न!
 इस प्रकार भगवान् रामचंद्र अभिमान छोड़कर बिना परिचय के ही, मुस्कुराकर अपना आनन्द उसको देकर तब उससे बात करते हैं- ‘ स्मितपूर्वाभिभाषी च.
 लोलुप्त्व माने डबल लोभ.
 यह मनुष्य जीवन के लिए ठीक नहीं है.
 अतः एकबार किसी वस्त के लिए इच्छा हो गयी तो उस इच्छा को मर जाने दो, उस इच्छा को दुबारा आने नहीं देना.
 ‘ मार्दवम ’- मृदुलता, चित्त की कोमलता बनी रहनी चाहिए.
 मोह ममता में कठोरता रहती है ; जब हम किसी चीज को पकड़ेंगे कि यह छूटने न पावे, तब कठोरता आ जायेगी.
 लेकिन हमारे तो हल्के हाथ हैं बाबा, ले जाना है ले जाओ!
 देखो, योगवासिष्ठ में एक रामलीला का वर्णन है.
 जब-जब श्रीरामचंद3 के पास कोई माँगने वाला आता तो वे कहते हैं कि भाई, तुम इसे क्यों चाहते हो?
 इसमें तो विपत्ति का निवास है ; मैं ही इसको रखकर बड़ा दुखी हूँ.
 अब तुम इसको ले जाना चाहते हो तो ले जाओ, इसके जाने से हमारा तो दुख छूट जायेगा.
 लेकिन तुम इस दुख के निवास को क्यों ले जाना चाहते हो?
 यह कहकर भगवान् सब का सब उठाकर दे देते थे.
 फिर जय दशरथजी के पास नौकर-चाकर खबर लेकर जाते थे कि महाराज, आज तो श्रीरामचंद्रजी के महल में रसोई बनाने के लिए चावल-दाल आटा कुछ भी नहीं है.
 तब दशरथजी फिर से सब कुछ दे देते थे.
 ‘ ह्रीः ’- इसका अर्थ है लज्जा.
 जिसकी शर्म छूट जाती है, उसको लोग बेहया बोलते हैं.
 ‘यथा हि मलिनैर्वस्त्रैः यत्रतत्रोपविश्यते’ जिसके कपड़े गन्दे होते हैं चाहे जहाँ बैठ जाता है, उसको वहाँ बैठने में कोई लज्जा नहीं होती.
 इसी तरह जब आदमी सदाचार छोड़कर बेहया हो जाता है तब वह लोगों को दिखा-दिखाकर बुरा काम करने लगता है, वह मूँछ पर ताव देकर कहता है कि मैं तो वेश्या के घर जा रहा हूँ.
 वह हाथ में डंडा लेकर यह कहते हुए निकलता है कि मैं अमुक का सिर फोड़ने जा रहा हूँ.
 इस तरह की बेहयायी जीवन में नहीं आनी चाहिए ; बुरा काम करने में शर्म लगनी चाहिए!
 ‘ अपाचलम् ’- माने चपलता नहीं होनी चाहिए.
 बिना सोचे-बिचारे चाहे जो बहोल दिया, जो चाहे जो कर लिया, यह चपलता है!
 समय से पहले कर देना और अस्था ने कर देना भी चलता है.
 जो उचित- अनुचित का विचार किये बिना काम करता है उसको चपल बोलते हैं.
 ‘ तेजः ’- जीवन में तेज होना चाहे.
 कोई कहे कि मेरे लिए झूठी गवाही देनी पड़ेगी तो ऐसा कहने वाले को डाँट दो कि तुम्हारी यह हिम्मत, यह जुर्रत कि तुम मुझको झूठ बोलने के लिए कहने चले आये हो?
 इस प्रकार की तेजस्विता की जरूरत होती है जीवन में.
 ‘ क्षमा ’- यदि कोई तुम्हारा अपराध करे तो क्षमा कर दो.
 स्वयं तो अपराध करो मत और दूसरा कोई अपराध करे तो उसको क्षमा कर दो.
 संन्यासी को यही धर्म विशेष रूप से बताया जाता है.
 संन्यास लेते समय वह जो संकल्प लेता है, उसमें एक संकल्प यही है- ‘अभयं सर्वभूतेभ्यो मत्त मस्तु स्वाहा.
 ’ संसार के सब प्राणी अब मुझसे निर्भय हो जायें, अब अपराधी को दण्ड देना मेरा काम नहीं है.
 दुनिया में चाहे कोई कितना भी अपराध करे तो उसे राजा दण्ड दे, क्षत्रिय दण्ड दे, सेना दण्ड दे और पुलिस दण्ड दे.
 मैंने तो अब अपने लिए दण्ड लेल लिया है तो मैं दूसरे को दण्ड दूँ!
 इसी को बोलते हैं अभय दान!
 इस दुनिया में जितने भी दान हैं वे सब अभय दान के सोलहवें हिस्से के बराबर भी नहीं हैं.
 धन-दान बड़ा दान नहीं है, विद्या-दान बड़ा नहीं है, किन्तु अभय दान सबसे बड़ा दान है ; ‘ धृतिः ’- अपने को रोककर रकखो.
 यह नहीं कि मन में जो आया सो बोल दिया और जहाँ मन हुआ वहाँ चल पड़े.
 अरे बाबा, ऐसा करना था तो मनुष्य क्यों हुए?
 तुमको तो पशु होना चाहिए था.
 मनुष्य होने का अर्थ तो यह है कि उसके अन्दर धृति शक्ति होनी चाहिए.
 ‘ शौचम् ’- इसका अर्थ है पवित्रता.
 यह दो प्रकार की होती है.
 एक हो अंतः पवित्रता और दूसरी बहिः पवित्रताः.
 ये दोनों ही जीवन में होनी चाहिए.
 ‘ अद्रोहम् ’- किसी से द्रोह नहीं करना चाहिए.
 कहते हैं कि सब कुछ भले ही छोड़ दो लेकिन शील का परित्याग मत करो.
 इन्द्र जब ब्राह्मण का वेश धारण करके प्रह्लाद की सेवा करते थे, तब इन्द्र ने प्रह्लाद का रहस्य जान लिया.
 पर जब इन्द्र ने कहा कि अपना शील भी मुझे दे दो, तब प्रह्लाद ने काह कि बस भाई, बस, यह तो मेरे पास ही रहेगा.
 कर्म से, मनसे, वाणी से किसी के साथ द्रोह न करो और सबके ऊपर अनुग्रह करो, सबके ऊपर कृपा करो तथा सबको अपना समझकर अपनाओ. यदि भंगी कभी तकलीफ में मिल जाये तो उसको उठाकर अपने हृदय से लगा लेना चाहिए.
 ऐसा क्यों?
 भंगी तो मल उठाता है.
 अरे भाई, हम भी तो रोज-रोज अपने मल का प्रक्षालन करते हैं ; इसलिए जैसे हम वैसे ही वह है.
 दुःख में दुःखी की मदद करनी चाहिए.
 उससे भी द्रोह नहीं करना चाहिए.
 ‘ नातिमानिता ’- देखो, जहाँ ज्ञान का साधन है, वहाँ भगवान् ने ‘निर्मान- मोहाः’ कहा.
 लेकिन यहाँ ज्ञान के साधन का वर्णन नहीं है.
 यह तो मनुष्य के जीवन की एक साधारण प्रक्रिया है.
 इसलिए कहा कि ‘नातिमानिता’.
 अति मान न करना दूसरी चीज है, मान न करना दूसरी चीज है और मानित्व का अपवाद कर देना दूसरी चीज है.
 इसलिए ज्ञान-साधना में तो मान का, मानित्व का तिरस्कार ही कर दिया जाता है.
 यहाँ जीवन की प्रक्रिया के प्रसंग में कहा कि ‘न अति मानिता’- अतिमान मत करो, माने अपने से दूसरे को छोटा मत समझो.
 दूसरे का तिरस्कार मत करो! ;   एक बार हमलोग श्री उड़ियाबाबाजी महाराज के साथ अनूप शहर से वृन्दावन जा रहे थे.
 रास्ते में एक राजा साहब का गाँव आता था ; जो एक मील दूर पड़ता था.
 हमलोग थक गये और एक पेड़ के नीचे बैठे थे.
 वह बाबा से बोला कि महाराज, राजा साहब की तबीयत खराब है और वे आपका दर्शन करना चाहते हैं.
 इसलिए आप उनको दर्शन कराते हुए जाइये.
 बाबा ने कहा कि नहीं हमको वृन्दावन पहुँचना बहुत जरूरी है ; इसलिए आज हम राजा साहब की राजधानी में नहीं जा सकेंगे.
 अब मुनीमजी लौट गये.
 थोड़ी देर के बाद राजा साहब धूप में नंगे सिर दौड़ते हुए आते दिखायी पड़े और आकर बाबा के चरणों में गिर पड़े.
 बोले की महाराज, आप यहाँ से जा रहे हैं, आज हमारे यहाँ विश्राम कीजिए.
 बाबा बोले कि अच्छा, चलो चलें!
 इसमें क्या बात है?
 बड़े आदमियों की जो तबीयत खराब होती है कि उन्हें चलना न पड़े और बाबाजी नौकर के बुलाने से आ जायें अब जब राजा साहब स्वयम् आ गये तब बाबा ने उनकी प्रार्थना स्वीकार कर ली और फिर वृन्दावन पहुँचने की जल्दी नहीं रही.
 फिर तो वहाँ हलवा पूरी छनने लगा और तीन दिनों तक कीर्तन, सत्संग, कथा श्रवण का आनन्द मिला!
 इसलिए ‘ नातिमानिता ’ अतिमान नहीं करना चाहिए.
 परंतु मन का ध्वंस हो जाने पर धर्म का ध्वंस हो जाता है.
 यदि अपने को ब्राह्मण नहीं मानोगे तो स्वाध्याय छूट जायेगा और क्षत्रिय नहीं मानोगे तो रक्षण कार्य छूट जायेगा.
 इसलिए थोड़ा सा मान रखना चाहिए.
 अब इस दैवी संपदा का वर्णन करके भगवान् कहते हैं कि जो लोग निसर्ग से दैवी संपदा में पैदा हुए हैं, जन्म से जिनके अंदर दैवी संपत्ति आयी है, उनके अंदर ये गुण होते हैं.
 ‘ दम्भ ’- दम्भ का अर्थ यह है कि जो गुण, जो धर्म अपने अन्दर न हो, उसको लोगों को दिखाना.
 मैं एक ऐसे सज्जन को जनता हूँ ; जो छिपकर तो किसी का भी लाया हुआ खा लेते हैं, लेकिन लोगों के बीच में कहते हैं कि बस, हम तो शुद्ध पवित्रात्मा ब्राह्मण का बनाया ही खाते हैं.
 दम्भ की एक और बात सुना देता हूँ. एक बार ब्राह्मणजी की बहुत बड़ी सभा लगी थी.
 उनके एक हाथ में कमण्डलु था, दूसरे हाथ में कुशमुष्टि थी, बड़ा ही सुंदर भस्मावृत ललाट था और बड़ी भारी जटा थी.
 वे कुश से जल छिड़कते हुए और ‘ऊँ अपवित्रः पवित्रोवा’ कहते हुए आये.
 उन्होंने किसी को प्रणाम नहीं किया और आकर खड़े हो गये.
 ब्रह्माजी ने सोचा कि यह कोई असाधारण महात्मा मालूम पड़ता है, जो हमसे भी बड़ा है और हमको भी प्रणाम करना उचित नहीं समझता है.
 इसलिए ब्रह्माजी खुद उठकर गये और बोले कि- ‘पधारिये महाराज!’ आगन्तुक ने कहा कि- ‘अच्छी बात है.
 ’ लेकिन हम बैठे कहाँ?
 यहाँ तो सब पुरानी चौकियाँ पड़ी हैं, पुराना सिंहासन है, इन पर हम कैसे बैठें?
 ब्रह्माजी ने कहा- अच्छा, आप हमारी गोद में बैठिये.
 आगन्तुक ने कुशमुष्टि से जल लिया और ‘ऊँ अपवित्रः पवित्रो वा’ करके ब्रह्माजी की गोद को पवित्र किया तथा वह उस पर बैठ गया.
 फिर बैठकर बोला कि- ‘ऐ ब्रह्मा, तुम श्वास लेते हो तो तुम्हारे भीतर की गंदगी निकल-निकलकर हमारे सिर में लगती है, इसलिए साँस बंद करो.
 अब तो ब्रह्माजी घबरा गये कि यह कौन आ गया?
 ’ उसके बाद ब्रह्माजी ने जरा झुककर देखा तो वे बोले कि, अरे बेटा दम्भ!
 दम्भ, तू इतने दिन कहाँ था?
 मेरा ही बेटा, मुझसे पहचाना नहीं गया.
 कहाँ था इतने दिनों तक?
 दम्भ ने कहा कि- ‘पिताजी, जरा मद्रास की ओर घूमने चला गया था.
 ‘ दर्पः ’- दर्प का अर्थ है दर्पण.
 दर्पण माने शीशा में देखकर जो कुरूप आदमी होता है वह भी कहता है कि ‘हाँ’ रंग तो मेरा जरा काला है, लेकिन मेरी आँखें कितनी कँटीली हैं.
 होंठ की तो क्या बात, यह तो पाने की पत्ते की तरह पतले हैं ; हर आदमी शीशे में अपनी शक्ल देखकर उसमें कुछ न कुछ सुंदरता निकाल लेता है.
 इसलिए ‘दृश्यते अनेन इति दर्पणः’- दर्पण वह है, जिसको देखकर आदमी अपने में घमण्ड करे.
 दगर्प माने बड़प्पन और अभिमान तथा क्रोध वह है, जिससे अपना दिल जलने लगे.
 ‘पारुष्य’ माने रूक्षता और अज्ञान माने किसी भी बात को ठीक-ठीक न समझना.
 समझाने पर भी न मानना.
 यह सब जो आसुरी संपदा में पैदा हुए उनका लक्षण है.
 अब आप क्या दिखाते हैं, देख लीजिए.
 अरे सावधान रहना भाई, यह मत बताना कि हमारी मैय्या आसुरी है.
 यही बताना कि हमारी मैय्या दैवी है.
 दैवी समपदा से हम पैदा हुए हैं.
 आसुरी संपदा से पैदा नहीं हुए हैं.
 क्योंकि ‘दैवी संपद्विमोक्षाय’- मोक्ष का साधन है दैवी संपदा और बन्धन का साधन है आसुरी संपदा.
 इस पर मानो अर्जुन ने पूछा कि महाराज मैं? ;   भगवान् बोले कि तू बिलकुल चिन्ता मत कर!
 ‘मा शुचः’- शोक मत कर!
 तू तो दैवी संपदा में पैदा हुआ है पाण्डव !
 इसलिए दैवी संपदा के अनुसार चल!
 ये दैव और आसुर दो विभाग असल में सत्व की प्रधानता से तथा रजस्-तमस् की प्रधानता से सृष्टि में है.
 दैव वह होता है, जिसमें प्रकाश हो.
 दैव शब्द का अर्थ है, द्युति, स्तुति, मोद, क्रान्ति, गति.
 दैव में कान्ति है, दैव में गति है, दैव में द्युति है.
 और यह जो आसुरी संपदा है, इसमें असुर निवास करते हैं.
 जो इन्द्रियाराम हैं, उनको ‘असुषु, इन्द्रियेषु रमते इति असुरः’ बोलते हैं.
 अब भगवान् आसुर-संपत्ति का वर्णन करते हुए कहते हैं-
 देखो, मोक्ष नित्य पुरुषार्थ है और काम अनित्य पुरुषार्थ है.
 अर्थ मुख्य पुरुषार्थ नहीं है, साधन है- चाहे तो अर्थ से काम की प्राप्ति कर लो और चाहे अर्थ का दान करके अपने को मोक्ष के योग्य बना लो तथा धर्म कर लो.
 धर्म से अंतःकरण शुद्ध होगा.
 इसलिए धर्म नित्य-अनित्य उभय पुरुषार्थ का साधन है.
 धर्म सकाम होने पर अनित्य पुरुषार्थ का साधन है और निष्काम होने पर परम्परया नित्य पुरुषार्थ का साधन है.
 देखो अर्थ है बाहर.
 जो तिजोरी में है, लाकर में है वह है अर्थ.
 जो वेद में है उसका नाम है धर्म, जो मन में इच्छा है, प्यार है उसका नाम है काम.
 जो बुद्धि में नियन्त्रण है, उसका नाम है धर्म और जो स्वरूप है, उसका नाम है मोक्ष.
 अर्थ से काम अंतरंग है.
 काम से धर्म अंतरंग है.
 धर्म से मोक्ष मोक्ष अंतरंग है, इसलिए मोक्ष परम पुरुषार्थ है.
 अर्थ को चोर लूट के ले जायेंगे, काम कभी पूरा होगा- कभी नहीं होगा, धर्म लोक में परलोक में भी मदद करेगा और मोक्ष तो अपने आत्मा का स्वतः सिद्ध स्वरूप ही है- वह कभी बिछुड़ने वाला नहीं है.
 इसलिए मोक्ष परम पुरुषार्थ है, काम गौण पुरुषार्थ है और अर्थ व धर्म दोनों पुरुषार्थ के सहायक हैं.
 दूसरे शब्दों में अर्थ और धर्म गौण पुरुषार्थ तथा काम और मोक्ष मुख्य पुरुषार्थ हैं.
 काम अनित्य है और मोक्ष नित्य है.
 भगवान् कहते हैं कि आओ अर्जुन !
 जिस काम से पुरुषार्थ की सिद्धि होती है, उसमें हमें प्रवृत्त होना चाहिए.
 ये असुर लोग उस प्रवृत्ति को नहीं जानते हैं और कौन सा हमारे पुरुषार्थ की सिद्धि में बाधक हैं उसको भी ये नहीं समझते हैं.
 ‘ प्रवृत्तिं च निवृत्तिं च जना न विदुरासुराः.
 ‘ न शौचं नापि चाचारो न सत्यं तेषु विद्यते’- उनमें न पवित्रता है, न आचरण है और न सत्य है.
 आसुर संपदा का यही लक्षण है.
 वे लोग कहते हैं कि यह जो जगत् है, इसका कोई सत्य अधिष्ठान नहीं है.
 सत्य अधिष्ठान के बिना अध्यस्त जगत् की प्रतीति नहीं होती.
 इसलिए ‘असत्यम्’ माने ‘सत्याधिष्ठान- रहितम् अबाधित-सत्य-रहितम्.
 अप्रतिष्ठम्- प्रतिष्ठा रहितम्, अबाधित-सत्य-रहितम्-क्षणिकम्.
 ’ क्षणिक है, बोलते हैं वे लोग.
 फिर कहते हैं कि यह ‘अनीश्वरम्’ माने ‘निमित्त-कारण-रहितम्’ है.
 इसको बनाने वाला कोई ईश्वर नहीं है और इसको कोई स्थिति नहीं है- यह क्षणिक है और इसका कोई सत्य अधिष्ठान नहीं है.
 ‘ अपरस्परसंभूतम् ’- उनकी दृष्टि में बेटे से बाप और बाप से बेटा पैदा होता है.
 फिर बोले कि यह सब जितनी दुनिया चल रही है, यह काम के अनुसार चल रही है- ‘ किमन्यत्काम-हैतुकम् .
 लेकिन इस दृष्टि को स्वीकार करने पर अंतःकरण का नाश हो जाता है, बुद्धि छोटी हो जाती है, मनुष्य मन से उग्रकर्मा हो जाता है और जगत् के विनाश के लिए काम करने लगता है, अहितकारी हो जाता है.
 काम इतना बड़ा है जो कभी पूरा ही नहीं होता.
 काम ऐसी आग है कि उसमें जितनी आहुति डालते जाओ वह उतनी ही बढ़ती जाती है.
 न मनुजी ने कहा है कि काम को जितना ही पूरा करेंगे वह बढ़ता जायेगा-
 दम्भ मान मद ये सब काम के पीछे आ जाते हैं.
 दम्भ नहीं करेंगे तो चेले ज्यादा कैसे बनेंगे?
 देखो, मैंने बचपन में एक आख्यायिका सुनी थी.
 आप इसका इतिहास मत ढूँढ़िये.
 उसका जो अभिप्राय है उसको लीजिये.
 आख्यायिका सत्य नही होती.
 उससे जो ज्ञान मिलता है वह सच्चा होता है.
 वह आख्यायिका यह है कि एक दिन स्वामी दत्तात्रेयजी और शंकराचार्यजी दोनों कर्णवास में गंगा-किनारे भिक्षा माँगने के लिए गये.
 दत्तात्रेयजी को बेझर की रोटी मिली और शंकराचार्यजी को लड्डू पूरी.
 जब दोनों गंगा-किनारे इकट्ठे हुए और अपनी-अपनी भिक्षा को गंगा-जल में डूबोकर और जो अधिक था उसे बाँट-बूँटकर भोजन करने बैठे तो दत्तात्रेयजी ने कहा कि क्यों गुरु, तुमको लड्डू पूरी मिली और मुझको बेझर की रोटी मिटी.
 उसके लिए तुमने कुछ पंडिताई दिखाई होगी?
 शंकराचार्य जी ने कहा कि मैंने तो कोई पंडिताई नहीं दिखायी, ऐसे ही घूमकर आ गया और भिक्षा मिल गयी.
 दत्तात्रेयजी ने कहा कि अच्छा, तुम क्या कर रहे थे?
 शंकराचार्यजी बोले कि मैं तो अपनी बनायी सौंदर्य लहरी पाठ करता हुआ रास्ते में चल रहा था.
 दत्तात्रेय बोले कि तब जरूर भिक्षा देने वाले ने सुना होगा और सोचा होगा कि यह तो बड़ा भारी पंडित है, इसको अच्छी भिक्षा देनी चाहिए.
 इसलिए तुम तो अपनी पंडिताई के बदले अच्छी भिक्षा खरीदकर ले आये हो!
 यह आख्यायिका सुनाने का मतलब यही है कि आसुरी प्रकृतिवालो के जो दम्भ-मान-मद अपने हैं, वे अपने गुण दिखाकर लोगों को प्रभावित करते हैं और उनकी जीविका के साधन बनते हैं, लेकिन ऐसी कमाई विचारवान् मनुष्यों को करनी नहीं चाहिए.
 ‘मोहाद् गृहीत्वासद्ग्राहान्’- भगवान् कहते हैं कि लोग मोह की झूठी-झूठी बातों को, असद्ग्राह को मान बैठते हैं और ‘ प्रवर्तन्तेऽशुचिव्रताः ’- अपवित्रता का व्रत लेते हैं.
 ऐसे-ऐसे साधन हैं, जो गन्दी हालत में किये जाते हैं.
 उसका तो वर्णन ऐसा है कि उससे अपना और आपका दिमाग खराब क्यों करें?
 गन्दी हालत में किये जाने वाले साधनों में जो सिद्धि आती है वह भी गन्दी ही आती है और ऐसे लोग जो मरते हैं तो बड़ी गन्दी हालत में मरते हैं.
 मरते समय उनकी बड़ी दुर्दशा होती है.
 ‘चिन्तामपरिमेयां च ’- चिन्ता ऐसी करते हैं कि जैसे प्रलय-पर्यन्त का ठेका उन्होंने ही ले रखा है.
 उनके मन में एक-पर-एक, एक-पर-एक इतनी चिन्ता है कि वह परिमेय नहीं है.
 किसी बर्तन में उनको अँटाना चाहे तो अँट नहीं सकती हैं और वह चिन्ता प्रलय तक की है कि अबसे सौ वर्ष बाद क्या होगा, हजार वर्ष बाद क्या होगा और पाँच हजार वर्ष बाद क्या होगा!
 वे बोलते हैं कि भाई, पाँच हजार वर्ष बाद तो सबके खाने बर का अन्न नहीं मिलेगा.
 तब क्या करें?
 अभी से कोयलाखाना शुरू कर दो.
 यह अक्ल है उनकी.
 वे कहते हैं कि हाँ, हाँ पत्थर को खाने लायक बना लो. पेड़ को खाने लायक बना लो.
 अरे, सौ वर्ष के बाद पीने का पानी भी नहीं मिलेगा, इसलिए अभी से समुद्र का पानी पीने की आदत डालो.
 वे यह नहीं जानते कि तब तक कितने भूचाल आयेंगे, कितने नये स्रोत खुल जायेंगे और सृष्टि में कितना परिवर्तन हो जायेगा.
 इसलिए वे अपने परिमित ज्ञान से जो अपरिमित की चिन्ता करते हैं वह बहुत खराब है!
 ‘ कामोपभोगपरमा एताववदिति निश्चिताः ’- ऐसे लोगों का परम तत्व क्या है?
 काम का उपभोग है.
 वे कहते हैं कि बस यही है, इससे आगे कुछ नहीं है.
 वे आशा के सैकड़ों फन्दों से बँधे हुए हैं और उन्होंने आश्रय किसका ले रखा है?
 उनाक कहना है कि हम चाहेंगे तब यह मिलेगा और इसको मारेंगे तब यह मिलेंगे.
 हम जब तक दुश्मन को मार नहीं डालेंगे तब तक हमारा जीवन सफल नहीं होगा.
 क्रोध लेकर बैठे हैं वे ; कहते हैं कि जब तक यह चीज नहीं मिलेगी, हम चैन नहीं लेंगे.
 ‘ ईहन्ते कामबोगार्थमन्यायेनार्थसञ्चयान्’- वे लोग धन इकट्ठा करते हैं तो वह भी अन्याय से करते हैं.
 जेबकतरे लोग जब धोखा देकर किसी की जेब काट लेते हैं तो उनको अपराधी कहा जाताहै, किन्तु ये तो दिन-दहाड़े लोगों की अकल काटकर उनका पैसा ले लेते हैं.
 ऐसा वे किसलिए करते हैं?
 उन पैसों का ये करेंगे क्या?
 बोले कि अपने मन का भोग भोगेंगे.
 लेकिन वह भोग क्या हमेशा रहेगा?
 उसके लिए हमेशा मन में रुचि रहेगी?
 अरे तुम भोगते-भोगते बेहोश हो जाओगे, मर जाओगे.
 इसलिए भोग के लिए क्यों अन्याय करते हो?
 वे सोचते कैसे हैं?
 आज तो इतनी आमदनी हुई- ‘इदं अद्य मया लब्धम्’.
 यह हमको मिल गया और यह मनोरथ हमको मिलेगा.
 इतना हमारे पास है और इतना और हो जायेगा.
 मैंने इस शत्रु को मार दिया, इस शत्रु को मार डालूँगा.
 फिर बोलते हैं कि ‘ईश्वरोऽहमहं भोगी सिद्धोऽहं बलवान्सुखी’.
 वे असली ईश्वर को सिंहासन पर से उतार देते हैं और स्वयं नकली ईश्वर बनकर बैठ जाते हैं.
 फिर कहते हैं कि मैं भोगी हूँ, सिद्ध हूँ, बलवान् हूँ, सुखी हूँ.
 वे कहते हैं कि मैं आढ्य हूँ- ‘धनाढ्य हूँ और हमारे पीछे इतने लोग हैं, इतने वोट हमारे साथ हैं.
 मैं जो बोलता हूँ वह सारी जनता की आवाज होती है.
 ‘कोन्योऽस्ति सदृशो मया’- कौन है मेरी बराबरी करने वाला?
 मैं यज्ञ करूँगा, दान करूँगा, मैं आनन्दित होऊँगा.
 यह सब उनका अज्ञानजनित मोह है.
 उनका जो चित्त है वह विभ्रान्त है- ‘अनेक चित्तविभ्रान्ताः’.
 उनके अनेक प्रकार के निश्चय हैं, अनेक प्रकार के संकल्प हैं.
 वे इधर-उधर भटक रहे हैं, मोह के जाल में फँसे हुए हैं, कामभोग में आसक्त हैं.
 ऐसे लोग गन्दे नरक में गिरते हैं- ‘पतन्ति नरकेऽशुचौ’.
 इनको नरक भी मिलेगा तो बस वैतरणी में ही जगह मिलेगी.
 मलमूत्र से गंदे जो कुण्ड भरे होते हैं, उन्हीं में ये डाले जायेंगे.
 ‘ आत्मसंभाविताः ’- वे अपनी तारीफ खुद अपने मुँह से करते हैं कि हमारे जैसा और कौन है?
 भला हमसे बड़ा और कौन है? ;   सर्वगुणविशिष्ट मैं ही तो हूँ.
 ‘ स्तब्धाः ’- वे किसी के सामने झुकते नहीं है.
 ‘स्तब्धाः’ माने जैसे खम्भा खड़ा रहता है, वैसे ही वे स्तब्ध रहते हैं.
 कहते हैं कि हम सिर किसको झुकावें?
 ‘ धनमानमदान्विताः ’- वे धन-मान के नशे में चूर हो गये हैं.
 उनमें मद हो गया है.
 देखो, चालीस बरस पहले की बात है.
 कनखल में एक ‘मादक द्रव्य निषेध समिति’ बनी थी कि साधु लोग गाँजा, चरस न पीयें.
 जब उसके सदस्य लोग, एक साधु के पास गये, तो उन्होंने कहा कि भाई, मादक द्रव्य की परिभाषा क्या है, जरा बोलो तो!
 तुम्हारे जो बड़े-बड़े महन्त हैं और उनके पास जो बहुत सा रुपया पैसा है तथा जो बहुत सारी चेलियाँ हैं, उनका मद उनको है कि नहीं?
 वह मादक द्रव्य के अंतर्गत है कि नहीं है?
 क्या इसका नशा नही होता है?
 इसी तरह हमारे गाँव में, जो बहुत गरीब हैं, यह मशहूर था कि जिसके पास सौ रुपया होता है उसको एक बोतल का नशा होता है.
 हम ब्राह्मण लोग मान-धन हैं, तपोधन हैं.
 हमारे पास सौ रुपया नहीं है, तो क्या हुआ?
 जिसके पास सौ रुपया है, वत तो नशे में चूर है.
 ‘यजन्ते नामयज्ञैस्ते’- वे नाम मात्र के यज्ञ करते हैं.
 उन्हें अधिकारी का विचार नहीं, विधि- विधान का विचार नहीं, मंत्र शुद्ध नहीं और फल का कोई संकल्प नहीं.
 उनका यज्ञ नाम- मात्र का यज्ञ होता है.
 देखो, महात्माओं ने इसके दो अर्थ किये हैं.
 नाम-यज्ञ का एक अर्थ तो नाम-मात्र यज्ञ है और दूसरा अर्थ है अपने नाम के लिए यज्ञ.
 चंदा तो इकट्ठा करेंगे गाँव से, पर खुद यजमान बनकर बैठ जायेंगे.
 वे अपना नाम बढ़ाने के लिए यज्ञ करते हैं.
 ‘ दम्भेनाविधिपूर्वकम् ’- वे दम्भ से यज्ञ करते हैं और बिना विधान के करते हैं.
 उन्होंने ईश्वर का आश्रय छोड़ दिया और अहंकार, बल, दर्प, काम, क्रोध का आश्रय ले लिया है.
 ‘मामात्मपरदेहेषु प्रद्विषन्तोभ्यसूयकाः ’- भगवान् कहते हैं कि मैं जो उनके शरीर में हूँ, मैं वही हूँ ; दूसरों शरीर में भी हूँ ; पर वे दूसरों में दोष निकालते हैं और उससे द्वेष करते हैं.
 यह गाली है भगवान् की.
 कहते हैं कि ये जो द्वेषी लोग हैं, दूसरे के शरीर में विराजमान मुझ परमात्मा से द्वेष करने वाले हैं, ये क्रूर है, नराधाम हैं, इनको मैं बारम्बार संसार में फेंकता हूँ और कहता हूँ कि जाओ बेटा, तुम आसुरी योनि में रहो और ये मूढ़ जन्म-जन्म आसुरी योनि में जाते हैं.
 जिस योनि में आकर ये मुझे प्राप्त कर सकते थे, वहाँ इन्होंने मुझे प्राप्त नहीं किया.
 ये चाहते तो ‘हस्तग्नाह्यमपि मां अप्राप्य’- मुझको हाथ से पकड़ लेते, मुँह से पी लेते, आँख से हमारे सौंदर्यामृत का पान कर लेते, ‘अभेदेन आत्मत्वेन’ हमारा साक्षात्कार कर लेते, लेकिन ये तो अपनी बेवकूफी के कारण अधमा गति को ही प्राप्त होते हैं.
 अब भगवान् बोले कि देखो, यह जो आसुरी संपत्ति है, यह नरक में प्रवेश का द्वार है.
 ’ वैसे नरक में जाने का दरवाजा तो एक ही है, लेकिन वह तीन ओर से है.
 इसी से मनुष्य का आत्मनाश हो जाता है.
 उस एक द्वार के तीन प्रकार हैं- काम, क्रोध और लोभ.
 यह काम ही क्रोध है, क्रोध ही काम है, काम-क्रोध ही लोभ है.
 और लोभ ही काम-क्रोध है.
 इनमें साम्य क्या है?
 अन्य वस्तु को महत्व देना है.
 अनात्मा को महत्व देना ही काम है, अनात्मा को महत्व देना ही क्रोध है, अनात्मा को महत्व देना ही लोभ है.
 स्त्री-पुरुष-विषयक काम है, शत्रु-विषयक क्रोध है, धनादि-विषयक लोभ है.
 और इन तीनों में जो अनात्मा को समान रूप से महत्व दिया गया है, यही नरक का द्वार है.
 तुम नरक के इन तीन दरवाजों से मुक्त हो जाओ.
 इन से बचो, बचो! ;   बचकर रहो.
 यहाँ भगवान् ने आगे बचना ऐसा नहीं कहा, ‘विमुच्यमानः’ भी नहीं कहा; यह भी नहीं कि इसी समय बचकर चलो, बल्कि यह कहा कि पहले बचो, आगे दूसरा काम करना.
 विमुक्तः का अर्थ है कि पहले बच जाओ, अपने को बचा जाओ, अपने को बचा लो और फिर उसके बाद अच्छे रास्ते पर चलना.
 ‘आचारत्यात्मनः श्रेयस्ततो याति परां गतिम् ’ अरे भाई; पानी पीने के लिए रक्खा है और साँप काटने के लिए आया है.
 पाँव साँप की ओर सरकते जा रहे हैं.
 बोले कि पहले सरकने से बचो, साँप से बच लो, फिर गिलास का पानी पीना, नहीं तो गिलास का पानी पीने में साँप डंक मार जायेगा.
 इसी तरह पहले काम-क्रोध-लोभ इन तीनों से बच लो फिर अपने कल्याण के लिए जो साधन है उनको करो.
 उसी के बाद परा गति को प्राप्ति होगी.
 प्रश्न यह है कि हम किसी की आज्ञा क्यों नहीं मानते हैं?
 शास्त्र ने कहा है कि ‘अहरहः सन्ध्यामुपासीत्’ प्रतिदिन सन्ध्या-वन्दन करना चाहिए, यज्ञोपवीतधारी का यह कर्तव्य है.
 क्योंकि उसने अग्निसाक्ष्य में, वेदमंत्रोच्चारणपूर्वक ब्राह्मण-गुरु द्वारा गायत्री-मंत्र को वेद-विधि से ग्रहण किया है.
 किन्तु ब्राह्मण अलग गया, मंत्र अलग गया, अग्नि सक्षित्व अलग गया; उसने विकारों की निवृत्ति के लिए जो संस्कार ग्रहण किया था उसके अनुसार उसको प्रतिदिन संध्या-वन्दन करना चाहिए था पर उसने शास्त्रविधि का परित्याग कर दिया और जो मौज आयी वह करने लगा.
 इसका परिणाम क्या होगा?
 ‘न स सिद्धिमवाप्नोति न सुखं न परां गतिम् ’- भगवान् बोले कि वह इतना पतित हो गया कि पाँच-दस मिनट बिना कामना के बैठकर अपने कर्तव्य को पूरा नहीं कर सकता.
 फिर वह क्या करेगा?
 जो सन्ध्या वन्दन नित्यकर्म को नहीं कर सकता, वह यदि सैनिक हुआ, उसको यदि सेनापति भी आज्ञा देगा कि सामने वाले को बन्दूक की गोली से उड़ा दो, तो वह उस आज्ञा का पालन कर सकेगा?
 नहीं कर सकेगा, क्योंकि आज्ञा पालन की आदत ही नहीं है उसमें.
 वह कहेगा कि यदि इसको गोली मरवाना है तो पहले दो सौ रुपये हमारे पास रख दो, तब गोली मारूँगा.
 वह ऐसा कहेगा, आज्ञाकारी होगा ही नहीं.
 किन्तु जो शास्त्राज्ञा के अनुसार निष्काम भाव से संध्या-वन्दन करेगा, वह कर्तव्य-पालन अवश्य करेगा.
 संध्या वन्दन निष्काम ही होता है.
 आपको शायद मालूम हो या न हो कि सन्ध्या-वन्दनादिरूप जो व्रत ग्रहण किया हुआ है, उसके त्याग का पाप लगता है.
 राम-राम कहने से आपका कल्याण हो जायेगा, आप वैकुण्ठ में जायेंगे और आपको भगवान् मिलेंगे, लेकिन अगर आप राम-राम न बोलें तो आपको पाप नहीं लगेगा, आप नरक में नहीं जायेंगे.
 परंतु जो व्रत आपने अग्नि की साक्षी करके विधिपूर्वक ग्रहण किया है, उसका यदि पालन नहीं करोगे तो आपको कर्तव्योलंघन रूप प्रत्यवाय की प्राप्ति होगी.
 शास्त्रविधि का परित्याग करने वालों के अंतःकरण की शुद्धि तो कभी होगी ही नहीं.
 अच्छा बाबा, जाने दो शुद्धि-अशुद्धि की बात, जीवन में सुख तो मिले.
 नहीं, सुख भी नहीं मिलेगा, क्योंकि वह हर शास्त्र का, उल्लंघन करता है और ‘कामकारतः’ माने कामना की कार पर बैठकर अपनी मौज के अनुसार काम करता है.
 भला जो मौज में आवे वह करके कोई सुखी हो सकता है?
 उसके अंतःकरण की शुद्धि कभी हो ही नहीं सकती.
 उसे न तो सिद्धि माने न तो विभूति वैभव मिलेगा, न सुख की प्राप्ति होगी और न वह परा गति को प्राप्त कर सकेगा.
 तब क्या करना चाहिए महाराज!
 देखो, इस प्रसंग में एक बात सुनाता हूँ.
 गंगा किनारे एकबार दो महात्मा इकट्ठे हुए.
 उनमें से एक ने कहा कि भाई; लोग कहते हैं, ईश्वर हमारे हृदय में बैठकर बोल रहा है और हम सुन रहे हैं.
 इसलिए हम तो अब इसके अनुसार ही काम करेंगे.
 दूसरे महात्मा बोले कि भोलेराम, इस इल्हाय के चक्कर में मत पड़ना.
 हम तो शास्त्राज्ञा को मानते हैं.
 शिवपुराण में वर्णन है कि जब भीष्मपितामह ने अपने पिता शन्तनु को पिण्डादान करने के लिए हाथ में पिण्ड उठाया, तो शन्तनु का हाथ निकल आया, उसे ग्रहण करने के लिए.
 तब भीष्म ने विद्वान ब्राह्मण से पूछा कि महाराज, मेरे पिताजी का हाथ निकल आया है, अब मैं पिण्डदान कहाँ करूँ? ;   हाथ पर कि कुश की वेदी पर?
 विद्वान् ब्राह्मण ने कहा कि, सावधान भीष्म !
 यदि तुमने हाथ पर पिण्डदान किया तो श्राद्ध कि पद्धति का लोप हो जायेगा.
 लेकिन शास्त्र में विधि कुशासन पर पिण्डदान करने की, इसलिए कुश पर पिण्डदान करो, शास्त्र परंपरा चलती रहेगी.
 आपको हम श्राद्ध की बात क्या सुनावें!
 मूर्ख भी, बच्चा भी, अज्ञानी भी, अनपढ़ भी जब श्राद्ध को देखता है या करता है, तब उसकी बुद्धि में इस श्रद्धा का समावेश होता है कि देह छूट जाने के बाद भी आत्मा का अस्त्वित्व रहता है.
 वेदान्ती लोग जो यह चाहते हैं कि मनुष्य की आस्था देहातिरिक्त आत्मा में जमे, वह श्राद्ध अनजाने में ही हमारे हृदय में बैठा देता है.
 देवता की पूजा करने से इन्द्रियों में शक्ति आती है, ऋषियों की पूजा करने से ज्ञान की वृद्धि होती है, पितरों की पूजा करने से वंश परंपरा चलती है और संस्कृति की रक्षा होती है.
 ईश्वर की पूजा करने से राग-द्वेष की निवृत्ति होती है तता तत्वज्ञान से प्रत्यक्-चैतन्याभिन्न तत्व का बोध होता है.
 भगवान् कहते हैं कि अतएव अर्जुन !
 क्या कर्तव्य है और क्या अकर्तव्य है- इसमें इल्हाय काम नहीं देगा, आकाशवाणी काम नहीं देगी और स्वप्न काम नहीं देगा.
 और इसमें तो सामने बैठकर राज करने वाले देवता के रूप में कभी-कभी राक्षस आ जाते हैं.
 फिर क्या उनकी आज्ञा काम देगी?
 नहीं, यहाँ तो शास्त्र-शास्त्र है, वही कर्तव्य-अकर्तव्य की व्यवस्था करता है, इसलिए ही कर्तव्याकर्तव्य के संबंध में प्रमाण है.
 ‘ ज्ञात्वा शास्त्रविधानोक्तं कर्म कर्तुमिहार्हसि ’- इसलिए शास्त्र-विधान के अनुसार काम करना चाहिए.
 हमारी सड़कों पर लिखा होता है कि बाँये से जाओ. लेकिन तुमने देखा कि दाहिने तो कोई है ही नहीं, सड़क खाली है, इसलिए दाहिने निकल चले.
 ऐसा करने से एक दिन निकल जाओगे, दो दिन निकल जाओगे, लेकिन एक ऐसा ऐक्सीडेंट होगा, ऐसी पुलिस पकड़ेगी कि बिलकुल मारे जाओगे.
 इसलिए दाहिने कोई मोटर हो या न हो, कोई सवारी हो या न हो, कोई आदमी हो या न हो, कोई पुलिस हो या न हो, हमेशा संविधान के अनुसार बायें से ही चलना चाहिए.
 यही लौकिक संविधान की रीति है.
 यहाँ राष्ट्रपति की उतनी महिमा नहीं है, प्रधानमंत्री की उतनी महिमा नहीं है, मिनिस्टर लोगों को उतनी महिमा नहीं है- अगर वे संविधान के विरुद्ध आचरण करें तो निकाल दिये जायेंगे!
 इसलिए व्यक्ति की महिमा नहीं होती, संविधान की महिमा होती है.
 तो अंतःकरण की शुद्धि के संबंध में, सनातन धर्म के संबंध में, तत्वज्ञान के संबंध में शास्त्र के शाश्वत संविधान से बढ़कर दूसरी कोई वस्तु नहीं है.
 इस प्रकार यह ‘दैवासुर संपद्-विभाग योग’ नामक सोलहवाँ अध्याय पूरा हुआ ; .
 अब प्रश्न उठा कि जो शास्त्र विधि का परित्याग करके स्वच्छन्द आचरण करते हैं उनके लिए तो इस लोक में न सुख है, न सिद्धि है और परमार्थ की प्राप्ति तो बहुत दूर की बात है.
 परागति माने परमार्थ की प्राप्ति, न लोक, न परलोक, न परमार्थ, न सुख, न सिद्धि, कुछ भी नहीं मिलता, शास्त्रविधि का परित्याग करने वाले को.
 और जो शास्त्रविधि के अनुसार श्रद्धापूर्वक कर्म करते हैं, उनके बारे में भी निर्णय हो गया कि वे बिलकुल ठीक रास्ते पर हैं.
 शास्त्र और श्रद्धा दोनों ठीक मार्ग हैं ; यदि शास्त्र छूट गया, स्वच्छन्द आचरण आ गया तो यह बुरा है.
 अब ये ही दो पक्ष हैं कि इसमें कोई तीसरा पक्ष भी है?
 एक तीसरा पक्ष भी इसमें हो सकता है.
 वह यह है कि शास्त्रविधि तो छूट जाये, लेकिन श्रद्धा बनी रहे तो?
 महाराज, मेरी यह बात किसी को पसन्द न हो तो वे मुझे माफ करें.
 मैं उनसे पहले ही माफी माँग लेता हूँ.
 यह जो कान चीरकर उसमें पहन लेते हैं उसके संबंध में हम श्रुति-स्मृति- पुराण और शास्त्र की विधि ढूँढ़ने लगें तब तो उसका मिलना बहुत मुश्किल है.
 परंतु इनके हृदय में अपने सद्गुरु के प्रति, सम्प्रदाय के प्रति जो विशेष श्रद्धा है,उसमें तो कोई संदेह नहीं है.
 उनकी श्रद्धा की तो प्रशंसा करनी पड़ेगी.
 परंतु शास्त्र विधि तो उनके संप्रदाय के जो शास्त्र होंगे, उन्हीं में उनकी विधि मिलेगी ; जो सामान्य वेद-शास्त्र-पुराण हैं उनमें उनकी विधि मिलना कठिन है.
 प्रश्न यह है कि उनकी रीति क्या है?
 यह तीसरा प्रश्न आ गया.
 इसका एक दूसरा उदाहरण देखो.
 संक्रांति का दिन हो, ग्रहण का दिन हो तो शास्त्र-विधि के अनुसार गंगा स्नान करना चाहिए.
 लेकिन कोई कहे कि देखो भाई, हम शास्त्र तो जानते नहीं.
 मेरे पिताजी ने, पितामह ने, बड़े प्रेम से पाला है मुझे और समझाया है कि तुम्हारे लिए यह कूआँ अथवा बावड़ी ही गंगा है.
 यही नर्मदा है, यही गोदावरी है, यही समुद्र है!
 वह बड़ी श्रद्धा से कहता है मैं तो इसी में स्नान करूंगा.
 अब शास्त्र-विधि से तो गंगा स्नान का फल उस कूएँ या बावड़ी के स्नान में प्राप्त नहीं है.
 परंतु पितामह और पिता के प्रति उसके हृदय में जो श्रद्धा है, वह तो सात्विक है.
 तो उसका क्या होगा?
 यहाँ आकर प्रश्न अटकता है.
 जिनमें शास्त्र, श्रद्धा दोनों हैं, वे श्रेष्ठ हैं.
 और जिनमें शास्त्र और श्रद्धा दोनों नहीं है, वे अधम हैं; परंतु यह जो बीच का मार्ग है कि शास्त्र न हो और श्रद्धा हो तो ऐसे लोगों की गति क्या होती है?
 ये जो पन्थाई लोग होते हैं, फिरका परस्त लोग होते हैं उनकी गति यही होती है.
 उनको मजहबी कहो, फिरकापरस्त कहो, पन्थाई कहो बात एक ही है.
 जो पूर्णता को, अपरिच्छिन्नता को, अद्वितीयता को लक्ष्यरूप से स्वीकार नहीं करते हैं, उनका सिद्ध पदार्थ छूट जाता है.
 लेकिन क्या उनकी श्रद्धा में कोई बल नहीं है?
 एक प्रश्न यह उठता है कि श्रद्धा का जो आधार है, संवित् है वह तो सर्वकर्मा, सर्वज्ञ, सर्वशक्ति, साक्षात् परमेश्वर का अंश है.
 यदि श्रद्धा को पकड़ लिया तो क्या सारे पर्दे फाड़ देने का सामर्थ्य उसके अन्दर नहीं आयेगा?
 हम यह मानते हैं कि शास्त्र से, गुरु से, सम्प्रदाय से सिद्ध पूर्णता को स्वीकार करके, उसकी उपलब्धि के लिए जो साधन किये जाते हैं, वे बिल्कुल निर्दोष हैं, निर्विवाद हैं.
 परंतु यह जो श्रद्धाकार में परिणत संविद् है, क्या उसमें कोई सामर्थ्य नहीं है?
 अपनी संविदा ही तो श्रद्धाकार परिणाम को प्राप्त हुई है ; फिर उसको बिल्कुल असमर्थ मान बैठना उचित नहीं है.
 इसी अभिप्राय से अर्जुन ‘सत्वमाहो रजस्तमः’ कहते हैं.
 इसमें सत्वम् को तो एक तरफ कर दिया है, रजस्-तमः को एक तरफ कर दिया है और बीच में ‘आहो’ जोड़ दिया है.
 उसमें भश्री यदि श्रद्धा शास्त्र की हो तो उनका कल्याण होना चाहिए और रजोगुणी-तमोगुणी श्रद्धा हो तो भले ही उनका कल्याण न हो!
 हम यह मान सकते हैं कि यह लामजहब बेलौस नहीं है, शास्त्रोक्त नहीं है; लेकिन एक मुसलमान की कुरानशरीफ में यह मुहम्मद साहब में या खुदा में या कलमा में श्रद्धा नहीं है- यह तो हम नहीं मान सकते.
 तब प्रश्न यह हुआ कि आखिर श्रद्धा का बल कितना और शास्त्र का बल कितना?
 भगवान् श्रीकृष्ण इसका उत्तर देते हुए कहते हैं कि श्रद्धा तो ‘स्वभावजा’ होती है.
 श्रद्धा उत्पाद्य नहीं होती, बनावटी नहीं होती, बनायी नहीं जाती.
 मनुष्य ने पूर्व-पूर्व जन्म में जैसे-जैसे कर्म किये हैं और मृत्युक्षण-पर्यन्त उसका जो परिपाक हुआ है, उसका उत्तर नाम स्वभाव है.
 वही स्वभाव पूर्वजन्म का उत्तर जन्म में प्रकट होता है है और वह श्रद्धा के रूप में आता है.
 इसलिए स्वभाव भी अनिर्मित नहीं होता, अकृत्रिम नहीं होता, बल्कि कृत्रिम ही होता है.
 परंतु वह अध्यात्म की अंतःकरण की- एक अवस्था है और अंतःकरण की ऐसी जो स्वभावात्मक अवस्था है, यह पूर्व-पर्व कर्मों के परिपाक से अंतिम क्षण में उत्पन्न होती है.
 वैसे तो श्रद्धा तो एक ही है.
 परंतु विषय-उपाधि के भेद से श्रद्धा में भेद हो जाता है.
 यह स्वभावजा श्रद्धा तीन प्रकार की होती है- एक सात्विकी साधनभूता एक राजसी और तामसी असाधनभूता.
 असल में सत्व तो सबका होता है ; विशष्ट संस्कारोपेत अन्तःकरण का नाम सत्व है.
 विशिष्ट-विशिष्ट संस्कार से युक्त जो अंतःकरण है उसका नाम है सत्व.
 उसी के अनुरूप सबके हृदय में श्रद्धा होती है.
 इस सत्रहवें अध्याय में ‘करना चाहिए’- यह कहीं नहीं है, और ‘नहीं करना चाहिए’- ऐसा भी कहीं नहीं है.
 तब क्या करना चाहिए?
 तो जो सात्विक है, वह करना चाहिए- यह इसकी प्रशंसा से ध्वनित होता है और जो राजस-तामस है वह नहीं करना चाहिए- यह उसकी निन्दा से ध्वनित होता है.
 रजस्-तमस् बलकल्प्य निषेध है और सत्व बल-कल्प्यर विधि है.
 इसी से वेदों में जहाँ विभूति का वर्णन आता है वहाँ उसका अर्थ या अर्थवाद निकालते हैं.
 ‘श्रद्धामयोऽयं पुरुषः ’- यह जो पुरुष है, मनुष्य है- यह श्रद्धामय ही है.
 श्रद्धामय माने श्रद्धा-प्रचुर.
 जैसे आप कभी कोई साग बनाते हैं तो उसमें नमक ज्यादा हो जाने पर कहते हैं कि- ‘लवणमयोऽयं शाकः’.
 इसी तरह खीर में शक्कर ज्यादा हो जाने पर बोलते हैं कि- ‘शर्करामयोऽयं पायसः’.
 यह प्राचार्य अर्थ में प्रत्यय है ; मनुष्य का जो शरीर है, इसमें श्रद्धा की अधिकता है.
 जो लोग कहते हैं कि हम श्रद्धा नहीं करते वे या तो दूसरों को धोखा देतेहैं या स्वयं इतने मूर्ख हैं कि अपने मन को समझ नहीं पाते हैं.
 देखो, यह हमारी माँ है- यह क्या प्रत्यक्ष ज्ञात है.
 यही तुम्हारा बाप है, यह किसको प्रत्यक्ष है.
 अरे, पड़ोसियों ने कहा कि बाबा, तुम इसी के पेट से निकले हो, यही तुम्हारी माँ है और यही तुम्हारा बाप है तो तुमने उनके वचन पर श्रद्धा करके माँ-बाप मान लिया है.
 कभी-कभी तो ऐसा होत है कि वेश्याओं को अपने पुत्र के पिता का अनुभव ठीक-ठीक नहीं होता है.
 इसलिए श्रद्धा ही तो यह सिद्ध करती हैकि ये हमारे माता-पिता हैं.
 नाई हमारा बाल बनायेगा और गला नहीं काटेगा- यह श्रद्धा ही तो है.
 डॉक्टर हमको दवा देगा और मार नहीं डालेगा- यह श्रद्धा ही तो है.
 हम मोटर गाड़ी पर बैठेंगे और दिल्ली पहुँचेंगे- यह श्रद्धा ही तो है.
 बिना श्रद्धा के मनुष्य का जीवन चल नहीं सकता.
 इसलिए कहते हैं कि ‘अयं पुरुषः श्रद्धा- प्रचुरः’- इसके जीवन में श्रद्धा की अधिकता है.
 आप जो जोर-जोर से कहते हैं कि हमारे गुरुजी को भगवान् का दर्शन हो चुका है, इसके पीछे आपकी श्रद्धा ही तो है.
 भगवान् आपको दिखाकर थोड़े ही आपके गुरुजी से मिले थे.
 आप गुरुजी की बात मानकर ही तो ऐसा कहते हैं.
 ‘यो यच्छ्रद्धः स एव सः ’- बात यह है कि आपके हृदय में जैसी श्रद्धा है वैसे ही आप हैं.
 श्रद्धा का जो आकार है, वही पुरुष का आकार है- ‘स एव सः.
 ’ श्रद्धा ही असल में मनुष्य की आकृति है.
 अब भगवान् आगे वर्णन करते हैं कि आओ, श्रद्धा को पहचानो.
 ‘यजन्ते सात्विका देवान्’- देवता पर श्रद्धा हो तो समझना कि इसके हृदय में सात्विक श्रद्धा है.
 यहाँ यह नहीं कहते हैं कि देवता पर श्रद्धा करो ; यही कहते हैं कि जिसकी, जिसकी देवता पर श्रद्धा हो, उसको समझ जाओ कि यह सात्विक है.
 जिसकी यक्ष-राजस पर श्रद्धा ह, उसको समझ जाओ कि वह राजस है.
 और भूत-प्रेत पर जिसकी श्रद्धा हो, उसको समझ जाओ कि वह राजस है.
 और भूत-प्रेत पर जिसकी श्रद्धा हो, उसको समझ लो कि वह तामस है.
 इसका अर्थ यह हुआ कि भूत-प्रेत, यक्ष-राक्षस आदि की आराधना न करके देवता की आराधना करना उचित है.
 यही अर्थ इसमें से निकलता है और यही तात्पर्यार्थ है.
 एक तो देव- श्राद्ध होते हैं और एक आसुर-श्राद्ध होते हैं ; श्राद्ध शब्द का अर्थ संस्कृत में श्रद्धावान् ही होता है- ‘श्रद्ध्या कृतं श्राद्धम्’- नहीं, ‘श्रद्धा अस्यास्तीति श्राद्धः’ जैसे दोनों का सूत्र एक ही है.
 जब प्रज्ञा, श्रद्धा, इत्यादि शब्दों में अण्-प्रत्यय हो जाता है तब प्राज्ञ, श्राद्ध शब्द बनते हैं.
 अब भगवान् बताते हैं कि जो लोग काँटे पर सोते हैं, लोहे की कीलों पर सोते हैं और भी तकलीफ उठाते हैं; उनका वहतप जो शास्त्र विहित नहीं है, घोर है.
 वे लोग मेलों में जाकर यह दम्भ करते हैं.
 अगर उन्हें ऐसा तप करना है तो अकेले में, बन्द कमरे में क्यों नहीं करते?
 फिर उनमें यह अहंकार होता है कि ये बाबाजी लोग जो अच्छे कपड़े पहनने वाले हैं, अच्छा खाना खाने वाले हैं.
 व हमारे सामने आकर जरा काँटों पर सोकर दिखा दें!
 उनके मन में यह होता है कि लोग हमें कुछ दें!
 हमारी पूजा करें.
 उनको राग होता है अपने शरीर से और वे बल लगाते हैं कष्ट सहने में.
 ‘ कर्शयन्तः शरीरस्थं भूतग्राममचेतसः ’- उन्होंने शरीर में रहने वाली पृथिवी देवी को निर्बल कर दियाहै.
 ‘कर्शयन्तः’ माने कृश कर दिया है ; कृश शब्द तालव्य शकार से होता है और तब ‘कर्शयन्तः’ बनता है ; जब मूर्धन्य षकार होता है तब ‘कर्षयन्तः’ बनता है ; उसका अर्थ होता है खेत जोतना, उसका अर्थ होता है आकर्षण.
 लेकिन तालव्य शकार से कृशीकरण होता है, उसका अर्थ होता है शरीर को दुबला बना रहे हैं.
 लेकिन वे अपने शरीर को दुबला नही बना रहे हैं ; उसमें जो मिट्टी, पानी, आग के अधिष्ठातृ देवता भरे हुए हैं, उन देवताओं का अनादर कर रहे हैं.
 आप श्रीमद्भागवत में देख लें उसमें भगवान् की पूजा के बहुत से स्थान बताये गये हैं.
 उसमें यह भी लिखा है कि ब्राह्मण में पूजा करनी चाहिए, अग्नि में पूजा करनी चाहिए, गाय में पूजा करनी चाहिए और वैष्णव में पूजा करनी चाहिए.
 इसके साथ ही यह भी लिखा है कि आत्मा में भी भगवान् की पूजा करनी चाहिए.
 इसके साथ ही यह भी लिखा है कि आत्मा में भी भगवान् की पूजा करनी चाहिए.
 सबकी पूजा की प्रक्रिया बताते हुए कहा गया है कि आग में हवन करना चाहिए, ब्राह्मण को भोजन कराना चाहिए, वैष्णव को भाई समझना चाहिए, गाय को हरी घास देनी चाहिए और सूर्य को अर्घ्य देना चाहिए.
 फिर बोले कि आत्मा में भगवान् की पूजा कैसे करें?
 तो वहाँ यह बात कही गयी है कि- ‘भोगैरात्मनि आत्मने’- शरीर के लिए जो उचित भोग है, जिससे शरीर ठीक-ठीक जीवित रहे, वह पूजा शरीर में स्थित भगवान् को देनी चाहिए.
 तो भगवान् कहते हैं कि घोर तप करने वालों ने पृथिवी देवता, जल देवता, अग्नि देवता को दुबला बनाया ही, क्योंकि वे अज्ञानी हैं, मूर्ख हैं लेकिन वे ‘मां चैवान्तः शरीरस्थम्’- मुझको भी भूखा रख देते हैं.
 उनको इस बात का ध्यान नहीं रहता कि उनके शरीर में मैं रहता हूँ और मैं भी दुबला पड़ जाता हूँ. इतना दुबलापड़ जाता हूँ कि उन्हीं को दिखायी नहीं पड़ता हूँ.
 ऐसी तपस्या करने वाले आसुर शरीर के अंतर्गत चले जाते हैं, क्योंकि जैसे असुरों को भगवान् नहीं दिखते, वैसे इनको भी नहीं दिखते.
 इसलिए शरीर में जो पृथिवी, अग्नि, जल आदि देवता हैं, उनको भी तुष्टि देनी चाचहिए और भीतर बैठे हुए भगवान् को भी भोग लगाना चाहिए- ‘मां चैवान्तः शरीरस्थं तान्विद्ध्यासुरनिश्चयान् ; ’
 अब भगवान् कहते हैं कि अर्जुन लोगों को तीन प्रकार के आहार भी प्यारे होते हैं और तीन प्रकार के यज्ञ-तप-दान भी प्रिय होते हैं.
 यहाँ भेद का अर्थ वेदान्तियों वाला भेदार्थ नहीं है ; यहाँ तो जैसे बोलते हैं कि अरे, यह यह भेद की बात तुमको बताते हैं वैसे ही भगवान् कहते हैं ; उनका भेद माने उनमें क्या सात्विक है, क्या राजस है, क्या तामस है- यह भेद सुनो.
 भगवान् के कथन का यह अर्थ नहीं कि आप ऐसा भोजन कीजिए.
 इसका अर्थ यही है कि आप ऐसे भोजन में जिसकी रुचि है, वह सात्विक पुरुष है, यह शंसन है, शासन नहीं है.
 संसन माने वर्णन, अनुवाद.
 सात्विक प्रकृति के पुरुष की यह पहचान है.
 परंतु यदि आप उनमें नाम लिखना चाहते हैं तो इन लक्षणों को धारण कीजिए, यह अर्थ इसमें से निकल आता है.
 ‘ आयुः ’- आयु का अरथ है कि हमारी जो साँस चलती है, यह भीतर जाकर हृदय-कमल को स्पर्श करती है और वहाँ से विष्णुपद का स्पर्श करने के लिए बाहर निकलती है.
 संस्कृत भाषा में आकाश को विष्णुपद कहते हैं.
 व्यापक विष्णुपद  ; आकाश का नाम विष्णुपद है.
 यह साँस हमारे हृदय कमल से निकलकर, बाहर आकर विष्णुपद का स्पर्श करती है, तो वहाँ से शक्ति लेती है और लेकर फिर प्राण के रूप से हृदय में जाती है और वहाँ की मलिनता को लेकर बाहर फेंक देती हैं.
 जिससे हमारी प्राणशक्ति बार-बार विष्णुपद का स्पर्श करके पूर्णता का व्यापकता का स्पर्श करती रहे माने श्वासोच्छ्वास में गतिरोध उत्पन्न न हो- यह नहीं कि भोजन किया और अफरा हो गया!
 तो भोजन आयुर्वर्धक होना चाहिए.
 ‘ सत्व ’- इसका अर्थ है अंतःकरण शुद्ध होना चाहिए और ‘बल’- बल का अर्थ है कि शरीर में बल बढ़ना चाहिए.
 सत्व, बल, आरोग्य, सुख और प्रीति माने तृप्ति- ये जिनसे बढ़े और जो रसयुक्त हो, वह सात्विक भोजन है.
 शरीर को रसचाहिए, स्नेह चाहिए, स्थिरता चाहिए और हृद्य चाहिए, हितकारी चाहिए.
 तेजस् पदार्थ का भोजन नहीं करना चाहिए.
 भोजन हृदय के अनुकूल चाहिए.
 हमारे एक मित्र हैं ; वे कुछ दिन चने चबाकर रहने लगे.
 बाद में उनको ऐसी संग्रहणी पकड़ी कि बहुत दवा करानी पड़ी.
 जो लोग नया-नया प्रयोग करते हैं, उनको ऐसे कष्टों का सामना करना पड़ता है.
 असल में मनुष्य के हाथ मिला है, अक्ल मिली है इसलिए जो वस्तु दुष्पच है, उसको पहले अग्निपक्क करके या वह सौर-तेज द्वारा पूर्णरूप से परिपक्व हो जाय तब उसका हवन जठराग्नि में करना चाहिए, जिससे कि जठराग्नि उसको पचा जाये.
 यदि कहो कि हमें तो आग में घी डालना है तो इतना घी मत डालो कि आग ही बुझ जाये.
 इसलिए जिससे जठराग्नि प्रदीप्त हो, ऐसा भोजन करना चाहिए.
 शरीर को रस प्राप्त होना चाहिए, जिससे आनन्द बना रहे.
 स्नेह प्राप्त होना चाहिए, जिससे सबके प्रति सद्भाव बना रहे.
 स्थिरता प्राप्त होनी चाहिए जिससे हम डाँवाडोल न हों, दृढ़ बने रहें.
 और हृद्य चाहिए जिससे हमारे हृदय शक्ति हो.
 यह सात्विक पुरुषों का प्रिय आहार है- ‘आहाराः सात्विक प्रियाः ’.
 अब देखो, लोग पढ़ते हैं विलायत की विद्या और उसको लागू करते हैं हम गरीब हिन्दुस्थानियों पर.
 वे कहते हैं कि घी मत खाना, वह तो जहर है.
 अरे भाई, शरीर को तो स्नेह चाहिए, कुछ स्निग्धता चाहिए.
 बोले नहीं, वह तो दूध में से भी निकाल दो, पाउडर लो.
 और दही में से भी मक्खन निकला दो, मट्ठा पीओ.
 अब उनसे पूछो कि तब हम क्या खायें?
 वे कहेंगे कि अंडे खाओ. यही विलायत की विद्या है.
 वे कहते हैं कि गेहूँ में तो शक्कर बहुत है, इसलिए गेहूँ की रोटी नहीं खाना.
 बहुत बढ़िया, आपका उपदेश धन्यवाद के योग्य है, पर बाजरे में से तो शरीर में शक्ति उतनी नहीं आयेगी.
 तब वे कहते हैं कि मांस खाओ.
 डायबिटीज के रोगी को मांस खाने की सलाह देते हैं और गेहूँ खाने को मना करते हैं.
 चिकनई के लिए घी-दूध-दही खाने को मना करते हैं और अण्डे खाने की सलाह देते हैं.
 इन डॉक्टरों को बिलकुल यहाँ से बैरंग वापिस विलायत भेज देना चाहिए, जो भारतीय परिस्थिति को, सदाचार को, समझते नहीं है.
 वे समझते हैं कि हम मेडिकल साईन्स के जानकार हैं.
 होंगे!
 परंतु वे भारतीय प्रकृति के जानकार नहीं है.
 मैं एक के घर में भोजन करने गया तो पहले ही कह दिया था कि हम लाल मिर्च नहीं खाते हैं.
 लेकिन उनके घर में लाल मिर्च के बिना रसोई बनती नहीं थी ; इसलिए मना कर देने पर भी जो सब्जी हमारे सामने थाली में आयी वह लाल मिर्च से सराबोर थी.
 एक आलू ही ऐसा था, जिसको पानी से धोकर मैंने रोटी खायी.
 एक बार मन में यह शौक चर्राया कि जिस प्रदेश में जाते हैं हमें वहीं का भोजन करना चाहिए.
 मद्रास में जाने पर एक ब्राह्मण के घर में रसोई बनी.
 उसका एक ग्रास मुँह में डाला तो आँख से झर-झर पानी गिरने लगा, फिर बाद में हिचकी आने लगी.
 मैंने कहा कि अब चाहे हिचकी आये चाहे आँसू गिरें, आज तो मैं यही खाऊँगा, जिससे कि फिर कभी मद्रास सी भोजन करने की बात मन में न आवे.
 मद्रास का इडली, दोसा, उपमा तो हम बड़े प्रेम से खाते हैं, लेकिन उधार जो लाल मिर्च का सेवन होता है वह हमारे अनुकूल नहीं पड़ता.
 वहाँ तो भगवान् का भोग भी ऐसा लगता है कि आप सुनकर आश्चर्य करेंगे!
 ‘ कट्वम्ललवणात्युष्णतीक्ष्णरूक्षविदाहिनः ’- अति कड़वा, अति खट्टा, अति नमकीन, अति गर्म, अति तीक्ष्ण, अतिरूक्ष और अति विदाही भोज्य पदार्थ- जिनसे जलन होती है, राजस पुरुषों को अच्छा लगता है.
 इसका फल यह होता है अन्त में उनको दुख होता है, शोक होता है, रोग होता है.
 इसलिए राजस भोजन में प्रीति नहीं करनी चाहिए.
 यहाँ ‘अति’ शब्द का प्रयोग सबके साथ जुड़ता है.
 इसका अर्थ है कि अति सर्वत्र वर्जित है, अति तो कभी करनी ही नहीं.
 ‘ यातयामम् ’- कच्ची चीज नहीं खानी चाहिए.
 जैसे आम पका हो तो खाना चाहिए.
 लेकिन यदि आप कच्चा टिकोरा लेकर खाने लग गये तो उसकी खटाई नुकसान करेगी ; इमली पक जाये तो उसकी चटनी बनाओ, लेकिन कच्ची इमली की चटनी नहीं बनानी चाहिए.
 आप चावल खायें, दाल खायें- वह यदि पूरा कच्चा हो तब आप उसे भिगोकर खा सकते हैं और पूरा पका हो तब तो भरपेट खाते ही हैं; लेकिन यदि वह बीचवाला हो अधपका, तो बहुत तकलीफ देता है.
 ‘ गतरसम् ’- जिसमें रस ही न हो और जो ‘पूति पर्युषितं च यत्’ अपवित्र हो, पर्युषित माने बासी हो तो उसको नहीं खाना चाहिए.
 ‘उच्छिष्टमपि चामेध्यम्’- जो जूठा हो उसको भी नहीं खाना चाहिए ; किसी-किसी की रुचि जूठा खाने की भी होती है.
 ‘अमेध्यम्’ जो अपवित्र है, यज्ञ-अन्न नहीं है वह भी नहीं खान चाहिए.
 इन सब तरह के अन्न को खाने वाले तमोगुणी होते हैं.
 तमोगुणी पुरुषों को ही यह भोजन प्रिय लगता है.
 यहाँ भगवान् ने यह नहीं कहा कि मत खाना.
 बोले बस, तमोगुई लोगों की यही पहचान है.
 एक सिन्धी भाई ने एक दिन हमसे पूछा कि महाराज, हमने शास्त्र-वास्त्र तो पढ़ा नहीं ; इसलिए हमारी समझ में नहीं आता है कि क्या खायें और क्या न खायें.
 मैंने उससे कहा कि देखो, तुम मनुस्मृति मत पढ़ो और शास्त्र भी मत पढ़ो; केवल इतना विचार कर लिया करो कि यह चीज भगवान् को भोग लगाने लायक है कि नहीं?
 सत्पुरुष जिस वस्तु की निन्दा करते हैं, उसका भोग भगवान् को लगाने में संकोच होता है.
 कहीं न कहीं, कोई न कोई बात तो सत्पुरुषों से सुनी हुई होती ही है.
 इसी तरह एक सज्जन शराब बहुत पीते थे.
 उनको लोग परमहंस रामकृष्ण के पास ले गये और प्रार्थना करने लगे कि महाराज इसका शराब पीना छुड़ा दो.
 परमहंसजी ने कहा कि छोड़ दे भाई.
 परमहंसजी बोले कि अच्छा, पंद्रह दिन में एक बार पी लिया करो.
 शराबी ने कहा कि महाराज यह भी नहीं हो सगेगा.
 तब परमहंसजी बोले कि अच्छा दिन में एकक बार पी लिया करो.
 पीने वाले ने कहा नहीं ऐसा भी नहीं होगा.
 तब परमहंसजी बोले अच्छा, जब-जब पीना हो तब-तब ठाकुरजी को भोग लगाकर पी लिया करो.
 अब पीने वाले सज्जन बोतल तो रख लेते, पर भोग लगाने का समय आता तो कहते कि हाय-हाय भगवान् को यह सड़ा पानी-चाहे जौका हो कैसे भोग लगावें?
 अब एक दिन बीत गया, दो दिन बीत गये, तीन दिन बीत गये, तब परमहंसजी ने कहा कि अब तीन दिन तुम जिसके पीये बिना रह सके तो तीन महीने भी रह सकते हो और तीन बरस भी रह सकते हो.
 छोड़ दो ना यह पीना.
 अंत में पीने वाले सज्जन ने शराब पीना छोड़ दिया.
 जो सात्विक पुरुष हैं उनके यज्ञ में यह विशेषता होती है कि उनमें फलाकांक्षा नहीं होनी चाहिए- एक बात.
 दूसरी बात यह है कि यज्ञ शास्त्रोक्त विधि से होना चाहिए.
 तीसरी बात यह है कि जैसे संध्या-वन्दन को नित्यकर्म समझकर करते हो, वैसे ही यज्ञ को भी निष्कर्ष समझकर करो.
 एक बात और जोड़ दी भगवान् ने कि यज्ञकर्म के लिए मन में एकाग्रता होनी चाहिए.
 यज्ञ पूरा कैसे पड़ेगा, उसके लिए चंदा कहाँ से आवेगा, यह भावना मन में नहीं होनी चाहिए.
 चंदे से किए हुए यज्ञ का कोई फल पैदा नहीं होता.
 अगर यथा कथंचित् मान भी लें कि उसका कुछ फल पैदा होता है तो वह आसमान में खड़ा होकर देखता है कि किस चंदेवाले को लगे?
 चवन्नी देने वाले को या पाँच रुपया देने वाले को या अधिक देने वाले को?
 अरे वह तो ऐसा बँटता है कि उसकी चिन्दी-चिन्दी उखड़ जाती है.
 इसलिए चन्देवाले के यज्ञ फलप्रद नहीं होते हैं.
 देखो, भाई, हम शास्त्र की बात कह देते हैं.
 अगर आप लोगों में से कोई ऐसा हो जो चंदे के बल पर विश्वकल्याणार्थ यज्ञ करता हो तो उसके लिए मैं यह बात नहीं कर रहा हूँ.
 मैं अपनी बात वापिस लेता हूँ.
 जो यज्ञ फल के लिए होता है और ‘दम्भार्थ’ होता है, माने हम बड़े बारी याज्ञिक हैं- यह दिखाने के लिए होता है- वह राजस यज्ञ है.
 भगवान् के इस कथन का मतलब है कि राजस यज्ञ में रुचि नहीं रखनी चाहिए.
 एक प्रश्न उठता है कि आखिर इस यज्ञ का कहीं वर्णन भी है.
 ‘विधिहीनम्’- उस यज्ञ में विधि तो है नहीं और उसमें ‘असृष्टान्नम्’- अन्न का दान नहीं होता है.
 जिस यज्ञ में अन्न का दान न हो वह असृष्टान्न हो गया और जिसमें मंत्र बोला नहीं गया, ब्राह्मण को दक्षिणा नहीं दी गयी तथा जिसके लिए हृदय में श्रद्धा नहीं है उस यज्ञ को आप क्या बोलेंगे?
 तामस बोले बोलेंगे.
 यज्ञ के लिए विधि चाहिए, अन्नदान चाहिए, मंत्र का शुद्ध उच्चारण चाहिए, दक्षिणा चाहिए और श्रद्धा चाहिए- ये पाँच बातें जब यज्ञ में होती हैं तब वह पूरा होता है.
 यह तपस्या अधिष्ठान- भेद से शारीरिक, वाचिक और मानस- तीन होती हैं.
 कौन-सा तप कहाँ होता है, यह बताते हुए भगवान् ने तपस्या के तीन अधिष्ठान बताये और फिर एक तप सात्विक, राजस, तामस- तीन-तीन प्रकार का हो जाता है.
 फिर इनका तिगुना नौ हो जाता है.
 अब अधिष्ठान के भेद से शरीर द्वारा पूजा क्या है? ;   देवपूजा, द्विजपूजा, गुरुपूजा और प्राज्ञपूजा.
 गुरु, प्राज्ञ न हो तब भी उसकी पूजा करनी चाहिए.
 यह नहीं, कि गुरु ज्ञानी हो, तभी उसकी पूजा करें और गुरु ज्ञानी न हो तो उसकी पूजा न करें.
 नहीं, अपना जो गुरु है वह प्राज्ञ न हो तब भी वह पूजनीय है.
 प्राज्ञ हो, गुरु न हो, तब भी वह पूजनीय है.
 पूजा में पवित्रता, सरलता का ध्यान रखना चाहिए ; ब्रह्मचर्य शारीरिक है.
 अहिंसा भी शारीरिक है.
 शरीर से किसी की हिंसा नहीं करना माने क्रोध के वश में नहीं होना.
 ब्रह्मचर्य का पालन करना माने काम के वश में नहीं होना ‘देव-द्विज-गुरु-प्राज्ञ-पूजनम्’ माने अभिमान के वश में नहीं होना, गन्दा काम न करना और अपने आपको छल-कपट से मुक्त रखना.
 यहाँ ऐसा प्रसंग है कि ब्राह्मण , क्षत्रिय वैश्य इन तीनों का यथावत् आदर करना चाहिए.
 पूजन का अर्थ होता है संस्कार.
 ब्राह्मण किसका सत्कार करे?
 मान लो ब्राह्मण एक का सत्कार करे, क्षत्रिय दो का सत्कार करे, वैश्य तीन का सत्कार करे और शूद्र चारों का सत्कार करे, तो चलेगा.
 यदि वर्णाश्रम धर्म के अनुसार इसकी व्याख्या करनी हो तो सी ही होगी.
 द्विज का अर्थ है- जो संस्कार-संपन्न है, यज्ञोपवीतादि-संस्कारों से संपन्न है, संध्या-वन्दन आदि करता है, बलिवैश्वदेव करता है, द्विज धर्म का पालन करता है.
 वह चाहे कोई भी हो, धर्मात्मा का आदर करोगे तो धर्म की प्रवृत्ति बढ़ेगी.
 इसलिए यदि वैश्य भी धर्मात्मा हो, संध्या-वन्दन, बलिवैश्वदेव, अग्निहोत्रादि करता हो तो साधारण वैश्य की अपेक्षा उसका आदर ज्यादा करना चाहिए ; ब्राह्मणों को भी करना चाहिए, क्षत्रियों को भी करना चाहिए ; जिससे कि दूसरे वैश्यों को भी यह प्रेरणा मिले कि हम भी धर्मात्मा बनेंगे तो श्रेष्ठ समझे जायेंगे.
 ‘ अनुद्वेगकरं वाक्यम् ’- अब भगवान् बोलने का तरीका बताते हैं.
 ऐसा मत बोलो कि दूसरे के दिल में छिद जाये.
 महलोग बचपन में बरसाते से ऊपर तक भर जाने वाले कुओं में जोर से लाठियाँ मारते थे.
 तो लाठियाँ थोड़ी देर नीचे जाकर फक् से ऊपर आ जाती थीं.
 इसी तरह उद्वेग का अर्थ होता है कि हम लोग वाणी की ऐसी लाठी मारते हैं कि वह दूसरे के दिल में चुभकर फक् से बाहर निकल आती है.
 तो उद्वेग उसकी का नाम होता है.
 इसलिए ऐसी बात मत कहो बाबा; जिससे किसी के दिल में हूल उठे.
 उद्वेग होना, कै होना, वमन होना एक ही बात है.
 कई लोग सोचते हैं कि हम भी इसके जवाब में ऐसा तीर मारें कि यह बच्चू भी तिलमिलाकर रह जायें!
 माने बातचीत में, व्यवहार में, व्यंग्य वक्रोक्ति नहीं होना चाहिए.
 ताना मारकर नहीं बोलना चाहिए.
 प्रिय बोलो.
 और ऐसा बोलो, जिससे हित हो.
 अगर आप सच बोलेंगे तो ज्ञान तो उसमें रहेगा.
 सत्य का ज्ञान होने पर ही तो आप सत्य बोलेंगे.
 अगर ज्ञान नहीं है और सत्य के नाम पर कोई बात बोलते हैं, तो असत्य बोलते हैं और भैया, ज्ञान तो है और वैसा नहीं बोलते हैं, तो भी असत्य बोलते हैं.
 लेकिन हम लोगों से एक बात जो छूट जाती है, वह क्या है?
 यह है कि उसमें जो आनन्द है, उसे हम बिलकुल भूल जाते हैं.
 हम ज्ञान का आदर करते हैं और कहते हैं कि हमारी जानकारी है; हमने अपनी आँख से देखा है; हम चश्मदीद गवाह हैं इसके!
 हमने इसका बिलकुल सत्य अधिष्ठान देखा है ; ठीक है.
 परंतु इसमें से आनन्द जो छूट गया है, इससे तुम्हारे ज्ञान और सत्य में कोई न कोई त्रुटि जरूर है, क्योंकि सत्य और ज्ञान- ये आनन्द के साथ ही रहते हैं; उनमें प्रियता रहती है और परिणाम में हित की भावना रहती है.
 ‘ स्वाध्यायाभ्यसनम् ’- स्वाध्याय का अभ्यास करना चाहिए.
 अभ्यास शब्द का अर्थ यह नहीं है कि एक बार बाँच लिया और फिर किताब रख दी ; बोले कि महाराज, हमने तो यह किताब पढ़ रखी है.
 लेकिन एकबार पढ़कर पुस्तक रख देने का नाम वाणी का तप नहीं है बल्कि बार-बार उसका अभ्यास करो.
 एक बार जो बात समझ में नहीं आयेगी.
 साधु भिक्षा माँगने गाँव में जाता है ; एकबार किसी के घर में भिक्षा नहीं मिलती तो दूसरी बार मिल जाती है और दूसरी बार नहीं मिलती तो तीसरी बार मिल जाती है.
 ये शास्त्र भी हमारे गृहस्थ हैं.
 हम भिक्षा माँगने के लिए इनके दरवाजे पर जाते हैं.
 एक दिन इनसे भिक्षा नहीं मिलती है, तो दूसरे दिन मिलती है, तीसरे दिन मिलती है.
 ये भी गृहस्थों की तरह हम साधुओं को भिक्षा देते हैं और जरूर देते हैं.
 यह वाणी का तप है.
 ‘मनः प्रसादः ’- अब मन की तपस्या बताते हैं.
 भगवान् कहते हैं कि अपने मन को प्रसन्न रखो.
 प्रसन्न माने निर्विषय.
 उसमें बूत मत लगो और भविष्य की फिक्र मत करो.
 उसे निर्मल, ज्यों का त्यों रहने दो.
 इसमें सत्य का आविर्भाव होगा.
 सच्चाई अपने आप मन में उभरती है, जब हम मनको शान्त रखते हैं, क्योंकि शान्त मन में ही सत्य का उभार होता है, उत्थान होता है.
 तो मनःप्रसाद माने, मन की प्रसन्नता, माने खुशी नहीं, प्रसन्नता माने निर्मलता.
 मन की वासना से निर्मुक्तरखो.
 आँखें तो रहें, लेकिन कोई रूप गढ़ा हुआ न हो!
 कान तो रहें, लेकिन उनमें किसी आवाज के लिए खिंचाव न हो.
 जीभ तो रहे, परंतु इससे हम यह बात बोलेंगे- इसका ख्याल करने की कोई जरूरत न हो.
 जीभ को जरा शान्ति से रहने दो, कानों को शान्ति से रहने दो और मन को भी शान्ति से रहने दो!
 ‘ सौम्यत्वम् ’- माने सीधा सादा बर्ताव करना.
 सौमनस्य बनाये रखना.
 मन मं सौमनस्य रहना चाहिए, जैसे कभी चंद्रमा सबको चाँदनी देता है.
 ‘ मौनम् ’- मुनिवृत्ति से रहना चाहिए ; मन को संयमित रखना चाहिए.
 ‘आत्मविनिग्रहः’- मन को रोककर रखो, इधर-उधर मत जाने दो.
 और ‘भावसंशुद्धिः’- अपना भाव शुद्ध रखो. दूसरे के साथ व्यवहार करते समय छल, कपट, माया का प्रयोग मत करो.
 इसी का नाम मानस तप है.
 अब भगवान् तीनों बढ़िया-बढ़िया बातें गिनाने के बाद बताते हैं कि ये तीनों तप भी सात्विक, राजस, तामस- तीन प्रकार के हो जाते हैं.
 आदमी बहुत मीठा बोलता है, मौन भी रहता है और पूजा भी करता है.
 असल में पूजा करने वाले ज्यादातर लोग मूर्तिपूजा के अधिकारी होते हैं.
 यह आप मान लो.
 यह मैं बड़े ही अनुभव से कह रहा हूँ कि जब आदमी पानी में भीगा हुआ फूल लेकर किसी महात्मा के शरीर पर डाल देता है और उस महात्मा के कपड़े तथा मुँह हाथ सब भीग जाते हैं, तब उसके मन में यही आता है कि इस आदमी को शंकरजी की मूर्ति पर जल चढ़ाना चाहिए था; हमारे ऊपर नहीं चढ़ाना चाहिए था.
 और फिर जब वह आदमी सामने खड़ा होकर और हाथ जोड़कर ‘त्वमेव माता च पिता त्वमेव’ बोलने लगता है, तब महात्मा कहते हैं कि भाई, मन्दिर में चला जा.
 हमारे सामने ऐसी प्रार्थना क्यों करता है?
 महात्माजी की पूजा का अधिकारी उसकी सेवा करने वाला, उसके प्रति श्रद्धा रखने वाला और उसे सुख पहुँचाने वाला होता है तथा मूर्ति पूजा का अधिकारी वह होता है जो उपास्यदेव के द्वारा अपने मनोरथ पूर्ण करने की इच्छावाला होता है.
 तो मूर्ति से सर्वत्र भगवद्भाव जरूर है और अवतार में भगवान् की करुणा जरूर है.
 लेकिन अवतार तो हर समय मिलेगा नहीं और महात्मा की पूजा कैसी करनी चाहिए, यह तुम्हें मालूम नहीं है.
 इसलिए तब तक मूर्ति की पूजा करके सीखना चाहिए.
 अन्यथा आदमी की यह तपस्या बिगड़ जाती है.
 कैसे बिगड़ जाती है?
 कि यह जो तीन प्रकार की तपस्या है, इसमें एक तो होनी चाहिए श्रद्धा.
 श्रद्धा नहीं होगी तो सात्विकता नहीं आयेगी; और एक फलाकांक्षा नहीं होनी चाहिए- कामना नहीं होनी चाहिए.
 यदि फलाकांक्षा होगी तो रजोगुण आ जायेगा.
 यदि आपने दुराचार-परायण होने के साथ देवता की, ब्राह्मण की, गुरु की और प्राज्ञ की पूजा की तो वह पूजा तमोगुणी हो गयी.
 दुराचार उसको तमोगुई कर देगा.
 तो श्रद्धा, निष्कामता, सदाचार- तीनों के साथ जब ये तप किये जाएंगे, तब तीनों सात्विक हो जायेंगे.
 किन्तु यदि तीनों नहीं रहेंगे तो राजस या तामस हो जायेंगे.
 फलाकांक्षा होने से राजस अपने आप ही हो जायेंगे और दुराचार होने से तामस अपने ही हो जायेंगे.
 जो तपस्या, सत्कार, मान, पूजा और दम्भ के लिए की जाती है, वह राजस होती है तथा उसका फल भी चंचल होता है.
 ‘ मूढग्राहेणात्मनो यत् ’- किसी बात को मूढ़ता से पकड़ बैठना!
 हम तो खड़े ही रहेंगे, हम तो पानी में ही रहेंगे, हम तो पेड़ पर ही रहेंगे आदि-आदि!
 महाराज, यह किस शास्त्र में विधान है कि महात्माजी खड़े ही रहें! ;   ‘मूढग्राहेण’- इसी का नाम मूढ ग्राह्य हैह.
 इसमें आत्मदेव को पीड़ा पहुँचती है.
 ‘परस्योत्सादनार्थं वा’- जो तपस्या किसी को उखाड़ने के लिए की जाती है, वह भी अच्छी नहीं है.
 मान लीजिये कि एक साधु पर लोग बहुत श्रद्धा करते हैं ; उसी के पास जाकर एक दूसरे साधु ने झण्डा गाड़ दिया और ऐसी तपस्या करना शुरू कर दी कि लोग कहने लगे कि अरे, यह पहले वाला साधु किस काम का? ;   साधु तो यह बड़ा बढ़िया है जो ऐसी तपस्या कर रहा है.
 इस तरह दूसरे को उखाड़ने के लिए उसके पड़ोस में बैठकर जो तपस्या की जीता है, वह भी तामस तपस्या ही है.
 ‘ दातव्यम् ’- यह देने लायक है, इसको जरूरत है- ऐसा यदि हमने देने से पहले सोचा तो उसे जरूरतमंद मान लिया ; तब अपने से नीच समझा कि नहीं उसको?
 पहले ही नीच समझ लिया, जब उसे जरूरतमंद समझा!
 दान की विद्या दूसरी है.
 दान में दिया जाता है पदार्थ और शुद्ध होता है अंतःकरण.
 बाह्य दान से या बाह्य क्रिया से जहाँ अंतर की, अंतःकरण की शुद्धि होती है, वह दान तो धार्मिक है और जिस दान से अपने अन्तःकरण की शुद्धि नहीं होती है, वह दान बिल्कुल लौकिक है.
 असल में दान है धर्म.
 धर्म का फल जहाँ भौतिक द्रव्य है, भौतिक यश है, वहाँ दान सूक्ष्म है और फल उसका स्थूल है.
 लेकिन जहाँ दान स्थूल हो और उसका फल सूक्ष्म में हो- उसका रहस्य क्या है?
 लोग इस बात को जानते-समझते नहीं हैं कि सूक्ष्म के निर्माण के लिए स्थूल क्रिया और स्थूल दान होता है.
 देना किसको?
 कि ‘स्वजनार्पणात्.
 ’ हमलोगों के घरों में पहले ऐसा रिवाज था कि जब कोई मामूली चीज देनी होती, तब तो किसी को भी दे देते ते, लेकिन जब कोई बड़ी चीज देनी होती तो बोलते कि भाई, हमारी लड़की जिसके घर में गयी है, वह भी तो ब्राह्मण ही है न!
 तो जमाई बाबू की यह चीज दे दी जाये तो दान हो जायेगा! ;   लेकिन यह दान तो हुआ ‘स्वजनार्पणम्.
 ’ श्राद्ध में भोजन कराना हो तो लोग कहते हैं कि रसोइया महाराज भी तो ब्राह्मण ही है.
 उन्हीं को भोजन करा दो, एक धोती दे दो और पाँच रुपये की दक्षिणा भी दे दो, तो खुश रहेंगे और रसोई अच्छी बनावेंगे.
 लेकिन वह दान थोड़े ही हुआ!
 जहाँ स्वार्थ का संबंध हुआ, लौकिक लाभ का संबंध हुआ और स्वजन के प्रति अर्पण किया गया, वहाँ धर्म और श्रद्धा का विनाश हो गया.
 उससे तो अंतःकरण का निर्माण नहीं होता.
 इसलिए दान की प्रक्रिया समझनी पड़ती है.
 पैसा होने से सबको दान करना आता हो- यह बात नहीं है.
 ‘देशे काले च पात्रे च ’- दान के लिए यह विचार करना आवश्यक है कि देश ठीक हो, स्थान अच्छा हो, पात्र उत्तम हो.
 यह नहीं कि किसी चण्डू घर में पहुँचे और वहाँ दान कर दिया!
 इसलिए पवित्र स्थानों पर दान करना चाहिए.
 दान के लिए एकादशी, पूर्णिमा आदि पवित्र काल हो और योग्य पात्र हो.
 ऐसे ही दान को सात्विक दान कहते हैं.
 एक बात और है.
 दान के लिए कौन सा देश सबसे श्रेष्ठ है, कौन काल सबसे श्रेष्ठ है और कौन पात्र सबसे श्रेष्ठ है- इसका निर्णय श्रीमद्भागवत में है.
 उसमें कहा गया है कि- ‘सत्पात्रं यत्र लभ्यते.
 ’ सत्पात्र कौन है?
 भगवान् है.
 जब वस्तु भगवान् की है और भगवान् ही उसे लेने के लिए आ गये हैं- जिसकी वस्तु है, वही लेने के लिए आयेहैं तो उसको मुहूर्त देखकर मत कहो कि तुम ग्रहण के दिन आना या संक्रान्ति के दिन आना या एकादशी के दिन आना या शनिवार के दिन आना.
 अरे, वही सबसे श्रेष्ठ देश है और वही सबसे श्रेष्ठ काल है, जहाँ जब जिसे हम दे रहे हैं, उसमें भगवद्भबुद्धि हो जाये.
 असल में हम दे नहीं रहे हैं, बल्कि भगवान् की चीज हमारे पास रखी थी और वे खुद ही लेने के लिए आये हैं.
 इसलिए हम दाता नहीं है, बल्कि भगवान् ने हमको एक बोझ से मुक्त कर दिया है.
 ‘यत्तु प्रत्युपकारार्थ म्’- एक इन्कमटैक्स का अफसर है जो कर से ट्रस्ट को छूट देता है.
 वह कहता है कि अपने ट्रस्ट से एक हजार रतो वहाँ दिलवाओ, दो हजार वहाँ से दिलवाओ और पाँच हजार वहाँ दिलवाओ.
 जहाँ-जहाँ हम कहते हैं वहाँ-वहाँ तुम दान करो तो देने-लेने, दोनों को टैक्स हम माफ कर देंगे.
 यह क्या है?
 उस इन्कमटैक्स अफसर के कहने से हम जो दान करेंगे वह इन्कमटैक्स न लगे- इसके लिए करेंगे, प्रत्युपकार प्राप्ति की भावना से करेंगे.
 और फलोद्देश्य से करेंगे.
 ‘दीयते च परिक्लिष्टम् ’- कई लोग तो देते भी जाते हैं और रोते भी जाते हैं.
 एक बनिया था महाराज ; वह एकबार वृन्दावन में आया.
 जब वह दस आदमियों के बीच में बैठा था तब एक महिला उसके पास पहुँची.
 ये माँगने वाले भी बड़े अक्लमन्द होते हैं.
 वे देखते हैं कि जब हम दस आदमियों के बीच में बार-बार कहेंगे तो ये ना नहीं बोलेंगे ; इसलिए महिला ने दस आदमियों के बीच उसको राखी बाँधी.
 बनिये ने पूछा कि माता, तुम कौन हो?
 तुम्हें क्या चाहिए?
 मैं तुम्हें पहचानता नहीं हूँ.
 महिला बोली कि मैं अमुक विद्यालय की प्रिंसिपल हूँ और आपको भाई बनाने के लिए राखी बाँध रही हूँ.
 वह बोली कि हमारे विद्यालय को पाँच हजार रुपये दे दीजिए, खुद हमको तो कुछ नहीं चाहिए.
 बनिया बोला कि अच्छा, दे देंगे, और उसने दे भी दिये.
 अब देने के बाद जब दस आदमियों के बीच से उठकर घर पहुँचा, तब पछताने लगा कि हाय-हाय, मैंने आज अपने हाथ से पाँच हजार रुपये फेंक दिये.
 इस तरह लोग देते भी हैं और रोते भी जाते हैं.
 यह दान राजस है.
 ‘ अदेशकाले ’- मैंने एक सज्जन को देखा ; उन्होंने सिनेमा के पचास टिकट खरीदे और गरीबों को बाँट दिये.
 भला यह भी कोई दान है! ;   आप सोचो कि वहह दान का देश है कि काल है?
 वे बोले कि हम दान कर रहे हैं, गरीबों को सिनेमा दिखायेंगे और उन्हें मनोरंजन प्रदान करेंगे.
 मजा आयेगा बेचारों को सिनेमा देखकर!
 ‘ असत्कृतमवज्ञातम् ’- मैं एक सेठ के घर में बैठा हुआ था.
 कोई माँगने वाला आया.
 वे बोले कि चल-चल-चल, हट यहाँ से!
 गद्गी के ऊपर कैसे चढ़ आया?
 अरे राम!
 उनकी बातों से मुझे भी शर्म आवे कि इतना बड़ा करोड़पति सेठ और एक भिखारी को इस तरह दुत्कार रहा है!
 हमारे गाँवों में तो रिवाज है कि और कुछ नहीं तो एक मुट्ठी चावल ही दे देते हैं, खाली हाथ तो नहीं लौटाते.
 इतने में उनकी दृष्टि मुझ पर पड़ी तो वे कुछ शरमा गये और उनको उस भिखारी पर कृपा आ गयी, दया आ गयी.
 उन्होंने अपने मुनीम से कहा कि इसको जल्दी चवन्नी देकर विदा करो.
 यह दान क्या है?
 ‘ तत्तामसमुदाहृतम् ’- यह तमोगुणी पुरुष की रुचि है.
 अब भगवान् बताते हैं कि कर्म जितने भी होते हैं, उनमें कुछ न कुछ व्यंगता जरूर आती है ; व्यंगता आती है माने करने मं कुछ न कुछ गलती जरूर हो जाती है.
 हमने एक बड़ा कर्म देखा है.
 उसमें ईश्वरकृपा से बड़े-बड़े पंडित, वेदाचार्य सम्मिलित थे.
 लेकिन वे संकल्प करना भी भूल गये.
 अब हमें बोलें तोक्या बोलें?
 संकल्प के बिना तो वैदिक कर्म, श्रौत-स्मार्त कर्म व्यर्थ हो जाता है.
 शास्त्र में ऐसा ही लिखा है.
 लेकिन संकल्प की ही बात नहीं है.
 और भी कोई न कोई गलती जरूर हो जाती है.
 मंत्र बोलने में गलती हो जाती है.
 देखो, ऋग्वेद में कहा है कि- ‘देवहितं यजामहे ; ’ यजुर्वेद में आया है- ‘मयि देवहितं’.
 अब पंडित को संस्कार याद नहीं रहा ; वह यजुर्वेद के अनुसार कर्मकाण्ड करा रहा है और ऋग्वेद के अनुसार मन्त्र बोल गया!
 मन्त्र भी है शुद्ध, लेकिन महाराज, यजुर्वेद के अनुसार कर्मकाण्ड कराते समय ऋग्वेदीय मंत्र बोल गया तो बिलकुल अशुद्ध होहह गया.
 इसलिए कर्मकाण्ड को सांग बनाने के लिए तीन आदेश हैं.
 वह क्या है?
 कि ‘ऊँ तत् सत्’.
 यह वेद का त्रिविध आदेश है- ब्राह्मण, वेद और यज्ञ!
 इन तीनों में- से तीनों निकले हैं.
 ‘ तस्मादोमित्युदाहृत्य ’- इसलिए जब यज्ञ, दान, तप आदि की क्रिया करनी हो, तब ऊँकारोच्चारणपूर्वक ‘हरिऊँ’ करना चाहिए.
 यदि कहो कि इसमें ‘हरि’ कहाँ से आ गया, तो यह परंपरा है, शिष्टाचार है.
 ऐसा वेद में नहीं है कि ऊँकारोच्चार से पूर्व ‘हरि’ उच्चारण करना चाहिए.
 किन्तु परम्परा और शिष्टाचार के अनुसार ‘हरि’ नाम इसलिएकि उससे ‘ऊँकारोच्चारण के लिए जिस पवित्रता रूप अधिकार की आवश्यकता होती है, वह प्राप्त हो जाती है.
 ’ ‘हरिः’ नाम का उच्चारण कर लेने से ब्राह्मण ऊँकारोच्चारण का अधिकारी हो जाता है और उसकी अपवित्रता दूर हो जाती है.
 ऊँ का अर्थ है स्वीकृति, रक्षक.
 इसी से ब्रह्मवादी लोग जितने विधानोक्त कर्म करत हैं, वे ओंकारोच्चारणपूर्वक ही करते हैं.
 क्योंकि ओंकार में अधूरे भगवान् का नाम नहीं हैं.
 भगवान् के और जो नाम होते हैं, वे कोई विश्वात्मा के होते हैं, कोई हिरण्यगर्भ के होते हैं, कोई सूत्रात्मा के होते हैं, कोई तेजस के होते हैं, कोई प्राज्ञ के होते हैं, कोई ईश्वर के होते हैं और कोई तुरीय के होते हैं, लेकिन यह जो ओंकार है वह वैश्वानर से लेकर तुरीय ब्रह्म-पर्यन्त समग्र परब्रह्म परमात्मा के स्वरूप को अपने भीतर ले लेता है.
 इसलिए ओंकार में अपूर्णता नहीं है.
 यह यज्ञ, दान, तपआदि कर्म को भी पूर्ण बना देता है.
 तप शब्द का अर्थ यह है कि फल की इच्छा मत करो.
 यज्ञ तप दान क्रिया जो भी करो, वह मोक्ष की आकांक्षा का उसके साथ मेल हो गया.
 तप माने ‘तस्मै, न मह्यम्’ मुझे कुछ नहीं चाहिए, मैं तो केवल मुक्ति चाहता हूँ.
 परंतु यज्ञ-दान-तप-क्रिया किसके लिए कर रहे हो?
 ‘तस्मै’ माने परमात्मा के लिए कर रहे हैं, अपने लिए नहीं.
 अब कर्म का स्वरूप बताते हुए भगवान् कहते हैं कि उसके लिए श्रद्धा चाहिए.
 ओंकारर है कर्म की शुद्धि, तप है उद्देश्य की शुद्धि माने परमेश्वर पर दृष्टि और सत् है अधिकारी की शुद्धि.
 उसके लिए सद्भाव होना चाहिए.
 सद्भाव माने अस्त्वित मात्र, विद्यमनता मात्र.
 उसमें वासना कलुष बिलकुल नहीं है.
 सत् शब्द का कोश गीता में भी है.
 यह सत् शब्द का कोश है, डिक्शनरी है.
 दिग्दर्शिनी में- से ‘द’ शब्द का लोप हो जाये तब क्या निकलता है? ;   बिलकुल डिक्शनरी निकलती है.
 भगवान् ने गीता मं और किसी शब्द के इतने पर्याय नहीं दिये हैं.
 तो, परमात्मा का नाम सन् और भाव का अर्थ है सत्ता ; सद्भाव माने परमात्मा की सत्ता.
 साधुभाव माने सद्वृत्तियाँ जो अपने हृदय में आती हैं, उनका नाम है सद्वृत्तियाँ.
 सत् शब्द का प्रयोग दो अर्थों में होता है- एक तो शुद्ध सत् और दूसरा सद्भाव.
 तीसरा होता है कर्म.
 सद्भाव सूक्ष्म है, परमार्थ है, साधु भाववृत्ति है और प्रशस्त कर्म-क्रिया है.
 वह परमार्थ है, वह वृत्ति में है माने अंतःकरण में है.
 फिर उसके बाद ‘सच्छब्द’ आता है.
 यह मुख्य शब्द है और यज्ञ, तप, दान में इसकी जो स्थिति है इसको भी सत् कहते हैं- ‘ दाने च स्थितिः ’.
 ‘कर्मचैव तदर्थीयम् ’- यज्ञ के लिए कुशा उखाड़कर ले आना, माटी खोदना, वेदी-विधान बनाना, ईंट ले आना तथा उसके संपादनार्थ और जो-जो कर्म होते हैं, उनको भी तप कहते हैं.
 इसलिए जो सत् है, वह त्वं-पदार्थ की शुद्धि है, जो तप है वह तत् पदार्थ की शुद्धि है और जो ओंकार है, वह कर्म की शुद्धि है.
 तप अनधिकारी को अधिकार प्राप्त करता है, उद्देश्य रूप परमेश्वर के स्वरूप को प्रकट करता है और ओंकार कर्म को शुद्ध करता है.
 अब भगवान् ने कहा कि भाई देखो सब जगह श्रद्धा जरूर चाहिए.
 श्रद्धा के बिना कहीं काम बनता ही नहीं.
 वेद भगवान् का कहना है कि ‘नाश्रद्दधानेभ्यो हवि अश्रन्ति देवाः’ यदि तुम्हारे हृदय में श्रद्धा नहीं है तो तुम्हारा दिया हुआ भविष्य देवता लोग ग्रहण नहीं करेंगे.
 देवता लोगों के पदार्थ की भूख नहीं होती.
 वे तो सूक्ष्म शरीरी होते हैं.
 सूक्ष्म शरीर वाले देवता को सूक्ष्म शरीरगत भाव की अपेक्षा होती है.
 आप सूक्ष्म शरीर से सूक्ष्म शरीरी देवताओ की सेवा नहीं करोगे तो देवता क्यों तुम्हारा दिया हुआ पदार्थ ग्रहण करेगा!
 लेकिन यदि सूक्ष्म शरीर में श्रद्धा नहीं होती है तो फिर क्या करना!
 देखो, वेद में, शास्त्र में, पुराण में, संप्रदाय में, सद्गुरु परंपरा में जो कुछ कहा गया है, जो कुछ साध्य और साधन का संबंध है, उसमें श्रद्धा की प्रधानता है.
 जहाँ लौकिक साधन और साध्य होता है, वहाँ वेद की जरूरत ही नहीं है.
 लेकिन कोई पूछे कि वेद में कहा लिखा है कि डंडा मारने से घड़ा फूटता है- तो जहाँ प्रत्यक्ष साधन है और प्रत्यक्ष साध्य है- घड़ा फूटना प्रत्यक्ष है और डंडा मारना प्रत्यक्ष है- वहाँ प्रत्यक्ष और अनुमान से सिद्ध पदार्थ का अनुवाद करने में वेद की कोई उपयोगिता नहीं है.
 असल में जहाँ प्रत्यक्ष और अनुमान से साध्य-साधन के संबंध का ज्ञान नही होता, उसका ज्ञान कराने के लिए वेद की जरूरत पड़ती है.
 किन्तु उसमें करनी पड़ती है श्रद्धा.
 यज्ञ में घी का आहुति डालने से स्वर्ग कैसे मिलेगा- यह आप प्रत्यक्ष या अनुमान प्रमाण के द्वारा नहीं जान सकते.
 जहाँ नित्य परोक्ष फल होता है और फल के साथ साधन का संबंध अज्ञात होता है- ज्ञात नहीं होता है, वहाँ वेद के द्वारा ही साध्य की सत्ता सिद्ध होती है और उद्देश्य-साधन की भी सिद्धि वेद से ही होती है-
 यह हुई वैदिकों की बात.
 अब थोड़ी औपनिषदों की बात भी करते हैं.
 वह क्या है?
 यह है नित्य परोक्ष और नित्य अपरोक्ष वस्त का ज्ञान.
 नित्य परोक्ष है स्वर्ग; उसका ज्ञान बिना वेद के नहीं होगा.
 परंतु नित्य अपरोक्ष है आत्मा.
 वह घटादि के समान प्रत्यक्ष नहीं है, स्वर्गादि के समान परोक्ष नहीं है और नित्य अपरोक्ष है.
 परंतु नित्य अपरोक्ष होने पर भी इसकी ब्रह्मता अज्ञात है.
 इसलिए जहाँ नित्य अपरोक्ष वस्तु भी अज्ञात होती है, वहाँ वाक्य प्रमाण के सिवाय उसमें प्रत्यक्ष, अनुमानादि किसी प्रमाण की प्रवृत्ति नहीं होती है.
 किसी ने कहा कि हमारी घड़ी तो गायब हो गयी!
 दूसरे ने कहा कि अरे, यह देखो, तुम्हारी घड़ी तो तुम्हारी जेब में रखी है!
 ऐसा ही होता है- अपरोक्ष आत्मा का ज्ञान!
 एक सज्जन थे महाराज, जो बड़े भुलक्कड़ थे.
 वे जब रात को सोने लगते थे तो नोट कर लेते थे कि मैंने डंडा कोने में रेख दिया है, छाता खूँटी पर टाँग दिया है, घड़ी आले में रख दी है, कोट आलमारी की खूँटी पर टाँग दिया है और मैं पलंग पर सो रहा हूँ.
 प्रातःकाल उठने पर लिख हुए से सब चीजें मिलते थे.
 एक दिन डंडा भी ठीक था, छाता भी ठीक था, चश्मा भी ठीक था, घड़ी भी ठीक थी, लेकिन उन्होंने देखा कि पलंग पर मैं नहीं हूँ जबकि कागज पर लिखा था कि मैं पलंग पर सो रहा हूँ.
 अब वह घबराये और लगे और इधर-उधर अपने को ढूँढ़ने.
 उनकी पत्नी ने पूछा कि क्या ढूँढ़ रहे हो?
 उन्होंने कहा कि मैंने कल जो-जो नोट किया है, वह सब ठीक मिलता है लेकिन एक चीज नहीं मिलती है? ;   उन्होंने कहा कि मैं पलंग पर सोया था, लेकिन मैं पलंग पर नहीं हूँ.
 पत्नी ने कहा कि अरे बाबा, यह तुम ढूँढ़ने वाले कौन हो?
 तुम कौन हो?
 देखो, नित्य अपरोक्ष है अपना आपा, लेकिन हम उसका अनुभव नहीं कर पाते हैं.
 इसी का नाम भूल है.
 वह दिन भर वाक्य प्रमाण के अनुभव में नही आता, जब तक पत्नी याद न दिलावे.
 अरे, हमारी पेन्सिल खो गयी ; सारा घर उखाड़कर फेंक दिया.
 बच्चे ने पूछा-पिताजी, कौन सी पेन्सिल ढूँढ़ रहे हो?
 यह तुम्हारे कान पर कौन सी पेन्सिल रखी है?
 वाक्य प्रमाण इसका नाम होता है.
 कल मुझे एक सज्जन ने एक सच्ची घटना सुनायी.
 किसी के घर में एक पुरुष बीमार था.
 डॉक्टर आया, उसने नाड़ी देखी, आला लगाया अपने और कहा कियह तो मर गया!
 अब उसकी पत्नी रोने लगी कि हाय-हाय, मेरा पति मर गया.
 इतने में पति ने उठकर मुँह खोला और कहा कि देख, अभी मैं मरा नहीं हूँ, जिन्दा हूँ.
 तो पत्नी बोली कि तुम चुप रहो, तुम्हारे कहने से क्या होता है?
 क्या तुम डाक्टर से ज्यादा जानते हो?
 तो आत्मा अपने स्वरूपांश में नित्य अपरोक्ष है.
 वह देश, काल, वस्तु से अपिरिच्छिन्नता, सजातीय-विजातीय-स्वगत भेद से राहित्य होने के कारण नित्य अपरोक्ष है.
 परंतु उसकी अपने जो अद्वितीयता नित्य अपरोक्षता नहीं हो रही है, उसके लिए वाक्य-प्रमाण के अतिरिक्त और कोई उपाय नहीं है.
 इसलिए मनुष्य को श्रद्धा की बड़ी जरूरत है.
 औपनिषद् श्रद्धा अनुभव-पर्यवसान है और जो परोक्ष स्वर्गादि पदार्थ हैं, वे शास्त्रोक्त रीति से श्रद्धा सहकृत तदाकार- वृत्ति- पर्यवासन हैं.
 श्रद्धापूर्वक नित्य अपरोक्ष आत्मा की जो ब्रह्मता है, वह अनुभव- पर्यवासन है, परंतु अनुभव हो जाने के बाद श्रद्धा और शास्त्र दोनों की जरूरत नहीं रहती है; दोनों मर जाते हैं.
 यह है इसकी लीला!
 ‘अश्रद्धया हुतम्’- जो अश्रद्धा से होम करते हैं, जिनकी न देवता पर श्रद्धा है, न मंत्र पर श्रद्धा है, न ब्राह्मण पर श्रद्धा है और न हवन-क्रिया पर श्रद्धा है, उनका वह होम कहाँ जायेगा?
 वह तो धुआँ बनकर उड़ जायेगा.
 ‘ दत्तम् ’- दान करते हैं परंतु, श्रद्धा नहीं है और तप करते हैं, परंतु श्रद्धा नहीं है.
 उनका दान और तप व्यर्थ है.
 श्रद्धा सात्विकी वृत्ति है.
 ‘श्रद्धया सत्यमाप्यते’- और श्रद्धा से ही सत्य की प्राप्ति होती है.
 ऋग्वेद में एक श्रद्धासूक्त ही है जिसमें यह मन्त्र है- ‘श् रद्धां प्रातर्हवामहे श्रद्धा मध्यन्दिनं परि .
 ’ [1] .
 अच्छा; अब एक बात और.
 आप सत्संग करते हैं; व्याख्यान सुनते हैं, भजन करते हैं, साधन करते हैं; बड़ा अच्छा है, लेकिन उसमें आपकी श्रद्धा है या नहीं?
 अरे, श्रद्धा ही एक ऐसी सात्विक वृत्ति है, ऐसी आस्था है जिससे उसमें स्थिति होती है.
 इसलिए जिस सत्संग से, जिस व्याख्यान से, जिस प्रवचन से आपकी श्रद्धा रूप सात्विकी वृत्ति का सत्यानाश होता हो, उस सत्संग से व्याख्यान से, प्रवचन से आप बचकर रहिये.
 अन्यथा वह आपके ईश्वर को, आपके ब्रह्मात्मैक्य-बोध के प्रतिबद्ध कर देगा.
 अश्रद्धा उसे प्रतिबद्ध बना देगी ; इसलिए अश्रद्धा से बचिये और याद कर लीजिए यह बात कि आप जो सुन रहे हैं, यह जो बात आपसे कही जा रही है- वह आपके हृदय में श्रद्धा संपत्ति को बढ़ाती है कि घटाती है?
 आपके पास जब श्रद्धा की पूँजी रहेगी, तब आपको परमार्थ का टिकट मिलेगा.
 गन्तव्य पर पहुँचने के लिए टिकट चाहिए न!
 रास्ते में जलपान चाहिए, भोजन चाहिए.
 पूँजी नहीं रहेगी तो वह कहाँ से मिलागा?
 तो बोले कि पूँजी क्या है?
 कि श्रद्धा है, इसलिए श्रद्धा की पूँजी लेकर, श्रद्धा का खजाना लेकर मार्ग में चलिये- ‘ श्रद्धावित्तो भूत्वा आत्मन्येवात्मानं पश्यति ’ [1] .
 ‘ असदित्युच्यते पार्थ ’- भगवान् कहते हैं कि हे पृथापुत्र, यदि श्रद्धा नहीं है तो न होम हे, न तप है और न सत् है.
 ‘न च तत्प्रेत्य नो इह’- उसका अदृष्ट फल भी नहीं है.
 अपूर्व की उत्पत्ति नहीं होगी श्रद्धा के बिना.
 ‘नो इह’- उसका दृष्ट फल भी नहीं है.
 उसे न तो लौकिक यशादि की प्राप्ति होगी और न उसके अंतःकरण की शुद्धि होगी.
 ‘न इह’ का अर्थ केवल यश, पुत्रेष्टि, शारीरेष्ठि नहीं समझ लेना.
 अंतःकरण की शुद्धिरूप जो फल है, वह दृष्ट फल है और इसी जीवन में मिलने वाला फल है; मरने के बाद मिलने वाला फल नही है.
 ब्रह्मज्ञान इसी जीवन में होता है.
 यह स्वर्गादि के समान मरने के बाद मिलने जी चीज नहीं है.
 आप अगर मरने के बाद पाने के लिए परलोक बैंक में कुछ जमा कराना चाहते हों, तब तो जमा कराओ.
 वह मरने के बाद मिलेगा.
 लेकिन यदि इसी जीवन में और तत्काल कुछ लाभ उठाना चाहते हो महाराज, तो इसके लिए श्रद्धा की संपत्ति कायम रखो.
 इस प्रकार ‘श्रद्धात्रय-विभाग योग’ नामक सत्रहवाँ अध्याय पूरा हुआ.
 संपूर्ण गीता में त्याग, संन्यास और तत्पदार्थ- त्वंपदार्थ के साक्षात्कार तथा दोनों के ऐक्य-बोध के लिए जो साधन बताये गये हैं, उन सबका सारे गीतार्थ का सार-संक्षेप उसके इस अठारहवें अध्याय में प्रस्तुत है.
 महाभारत में जो अठारह पर्व हैं, उनमें से सत्रह पर्व तो अंतःकरण के सत्रह सूक्ष्म तत्वो के लिए होते हैं और अठारहवाँ पर्व अपर्व होने पर पर्वपने का उपचार करके परमात्मा के निरूपण के लिए होता है.
 अब इस अठारहवें अध्याय के प्रारम्भ में अर्जुन ने जो प्रश्न किया है, उस पर ध्यान दीजिए.
 आप पहले सुन चुके हैं कि नियत परोक्ष वस्तु का ज्ञान भी बिना शास्त्र के नहीं हो सकता- जैसे स्वर्ग और स्वर्ग का साधन है.
 वह प्रत्यक्ष, अनुमान से किसी को हो नहीं सकता.
 आजकल अक्लमन्द लोग यह कहकर कि स्वर्ग ऐसा होता है और उसकी प्राप्ति के ये साधन होते हैं, अपनी बेअकली का ही प्रदर्शन करते हैं.
 नित्य परोक्ष वस्तु के साथ साध्य-साधन के संबंध का ज्ञान तो शास्त्र के बिना होने का कोई उपाय नहीं है.
 यह नियम है.
 नित्य अपरोक्ष होकर भी जो वस्तु अज्ञात है, सामने होने पर भी मालूम नहीं होता है- तो उसे मालूम कराने के लिए प्रत्यक्ष, अनुमान काम नहीं देता है, वाक्य प्रमाण ही काम देता है.
 आत्मदेव की अद्वितीयता अज्ञात है, दिक्कालावच्छिन्नता अज्ञात है, सजातीय-विजातीय-स्वगत-भेद-शून्यता अज्ञात है और पूर्णता अज्ञात है; किन्तु ये स्वयं नित्य अपरोक्ष हैं.
 इन नित्य अपरोक्ष आत्मदेव में जो अज्ञातांश है, उसके निवारण के लिए वाक्य के सिवाय और कोई प्रमाण नहीं है.
 प्रत्यक्ष अनुमानादि से उसकी अज्ञातता निवृत्त नहीं हो सकती.
 अब जो वाक्य प्रमाण है, वह श्रद्धा से प्रारंभ होता है.
 परंतु स्वर्ग-विषयक प्रमाण श्रद्धा संवलित होकर परोक्षतया स्वर्ग का ज्ञान कराता है और शास्त्र प्रमाण श्रद्धा संवलित होकर अपरोक्ष आत्मा की अद्वितीयता का साक्षात्कार कराता है.
 इसलिए औपनिषद् श्रद्धा अनुभव पर्यवसान है, अनुभव पर्यन्त ही है.
 उसके बाद न शास्त्र है न श्रद्धा है.
 स्वर्ग में आजीवन में शास्त्र की और श्रद्धा की आवश्यकता है तथा अपरोक्ष अनुभूति में अनुभूति हो जाने केबाद शास्त्र और श्रद्धा की अपेक्षा नहीं है.
 यह दोनों का विशेष है.
 यहाँ अर्जुन ने जो प्रश्न किया, उसके शब्दों की विशेषता देखिये!
 जैसे श्रीकृष्ण अर्जुन को बोलते हैहं, वैसा ही अर्जुन भी श्रीकृष्ण को बोलते हैं.
 श्रीकृष्ण बार-बार अर्जुन को महाबाहो बोलते हैं, तो अर्जुन भी श्रीकृष्ण को महाबाहो बोलते हैं.
 श्रीकृष्ण अर्जुन को पुरुषर्षभ बोलते हैं, भरतर्षभ बोलते हैं तो अर्जुन भी श्रीकृष्ण को पुरुषोत्तम बोलते हैं.
 यहाँ अर्जुन कहते हैं कि हे महाबाहो, ‘संन्यासस्य तत्वं वेदितुम् इच्छामि’ अर्थात् मैं संन्यास शब्द का नहीं, संन्यास पद का अर्थ और तत्व माने उसका रहस्य जानना चाहता हूँ.
 यदि कोई वैयाकरण हो और उससे पूछा जाये कि ‘संन्यासस्य तत्वं वेदितुम् इच्छामि’ तो वह ‘सम्+नि’ उपसर्गपूर्वक ‘अस्’ धातु से निष्पन्न संन्यास शब्द बता देगा.
 अर्जुन कहते हैं कि हम संन्यास शब्द का ज्ञान नहीं चाहते, अर्थ का ज्ञान चाहते हैं.
 हम जानना चाहते हैं कि संन्यास पद के अर्थ का तत्व क्या है?
 हे हृषीकेश, हे संपूर्ण इन्द्रियों के स्वामी, आप कृपा करके त्याग माने त्याग पद का जो अर्थ है, तत्व है, उसे भी संन्यास से अलग करके बताइये.
 देखो, भगवान् हृषीकेश हैं, इसलिए संन्यास का अर्थ कैसे बतायें?
 उन्हें तो केश रखने का तत्व बताना चाहिए.
 और ये जो ‘केशिनिषूदन’ हैं, इनको तो केश काटने का तत्व बताना चाहिए.
 इसलिए संबोधन भी एक तो ऋषिकेश है और दूसरा केशिनिषूदन है ; दोनों में महाबाहु की जरूरत है, इसलिए महाबाहो!
 आप कृपा करके बताइये.
 अब भगवान् इसका स्पष्टीकरण करते हैं कि ये दोनों विभाग कर्माधिकारी के लिए ही हैं, क्योंकि जो विद्वान पुरुष हैं, जिन्होंने अकर्ता, अभोक्ता, असंसारी, परिच्छिन्न, प्रत्यक्-चैतन्याभिन्न ब्रह्मतत्व का ज्ञान प्राप्त कर लिया है, उनका कर्म, करण, कर्ता, कर्मफल के साथ किसी भी प्रकार संबंध हो ही नहीं सकता.
 इसलिए जहाँ संबंध होना शक्य ही नहीं है, वहाँ तो संबंध होने का प्रश्न ही नहीं उठता है.
 परंतु जो कर्म के लिए अनधिकृत हैं, कर्माधिकारी हैं, उनके लिए काम्य कर्मों का विधान है.
 काम्य कर्म माने राजसी आदि यज्ञ जैसे पुत्रेष्टि यज्ञ, काम्येष्टि यज्ञ.
 और अनुष्ठान तो शत्रु-विजय आदि के लिए भी होते हैं, शत्रु-मारण के लिए भी होते हैं.
 ये सब वैदिक अनुष्ठान हैं.
 इन सब काम्य कर्मों का स्वरूप से ही न्यास कर देना, माने छोड़ देना, कामना-पूर्ति फलक कर्मों को करना ही नहीं, इसका नाम है संन्यास.
 यह बात कवि लोग जानते हैं.
 अच्छा; फिर त्याग क्या है?
 बोलो कि अपने लिए जितने कर्म विहित हैं, उन सबको करते जाना परंतु उनका फल नहीं चाहना, इसका नाम है त्याग है.
 संग-त्याग और फल-त्याग, इसका नाम है त्याग तथा सकाम कर्मों का स्वरूप से ही त्याग कर देना- इसका नाम है संन्यास.
 ‘ विचक्षणाः ’- यह कौन बोलते हैं?
 जो विशेष आँखवाले हैं, वे बोलते हैं.
 विचक्षण शब्द का अर्थ होता है विशिष्ट चक्षुसे संपन्न; जिनको विशेष नेत्र प्राप्त हैं, उनका मत यह है.
 कोई-कोई मनीषी यह कहते हैं कि जैसे हिंसा, चोरी, व्यभिचारादि निषिद्ध कर्म त्याज्य हैं, वैसे ही काम्य कर्म भी स्वरूप से त्याज्य हैं.
 निषिद्ध कर्म भी दोषयुक्त हैं और काम्यकर्म भी दोषयुक्त हैं.
 जिस प्रकारर निषिद्ध कर्म का परित्याग होता है, उसी प्रकार काम्य कर्म का भी त्याग कर देना चाहिए.
 कुछ मनीषियों का कहना है कि सब कर्मों को निषिद्ध कर्मों के समान दोषवत् मान बैठना ठीक नहीं है.
 इसलिए जब तक कर्म का अधिकार है तब तक यज्ञ, दान और तपस्या करते रहना चाहिए.
 यज्ञ में परोपकार है और अंतःकरण शुद्धि उसका फल है.
 यज्ञ करने से वर्षा हो जाये और सबलोग संघटित हो जायें, एक जुट हो जायें तथा यश फैल जाये, कीर्ति स्थापित हो जाये- यह लौकिक फल है.
 किन्तु जहाँ यज्ञ का फल लौकिक है, वहाँ हम आध्यात्मिक कर्म का फल आधिभौतिक चाहते हैं ; इसलिए वह धर्म नहीं होता है.
 जब हम आधिभौतिक कर्म का फल आध्यात्मिक चाहते हैं कि इससे हमारे अंतःकरण की शुद्धि हो जाये, तब वह धर्म होता है.
 बाहर की वस्तु को शुद्ध करन श्रम है ; और हृदय को शुद्ध करना धर्म है.
 इसलिए यज्ञ धर्म तब बनेगा जब हमारे हृदय की शुद्धि के लिए होगा.
 मान लो कि आपको तुलसी का पत्ता खाना है.
 उसे आप यदि यह सोचकर खायेंगे कि इससे बुखार दूर हो जायेगा, जुकाम नहीं होगा या कैन्सर नहीं होगा- क्योंकि वैज्ञानिक लोग यह खोज कर रहे हैं कि रोज-रोज तुलसी का पत्ता खाया जाये तो कैन्सर नहीं होगा- तो यहाँ तुलसी का पत्ता हुआ साधन और स्थूल शरीर में रोग न होना हुआ फल.
 सूक्ष्म का फल स्थूल हो गया.
 लेकिन यह हम यह सोचें कि तुलसीदास का सेवन करने से हमारा अंतःकरण शुद्ध होता है तथा अन्तर्यामी नारायण प्रसन्न होते हैं तो वहाँ तुलसीदल भौतिक है और उसका फल आध्यात्मिक हो गया.
 आजकल जो मिनिस्टर प्रोक्त धर्म हैं और नेतृवर्ग-प्रचारित स्मृतियाँ हैं, उनमें आध्यात्मिक एवं आधिदैविक का फल आधिभौतिक माना जाता है, किन्तु हमलोग आधिभौतिक कर्म का फल आधिदैविक अथवा आध्यात्मिक मानते हैं.
 इसलिए आजकल धर्म के निर्णय में बड़ी भारी गड़बड़ी पैदा हो गयी है.
 ‘यज्ञदानतपः कर्म ’- यज्ञ, दान और तपस्या!
 तपस्या में अपनी इन्द्रियों की शुद्धि है.
 दान में धन की शुद्धि है.
 धन की शुद्धि का यह अर्थ है कि धन के प्रति जो ममता है, उस ममता की शुद्धि होती है.
 इसी तरह तपस्या से इन्द्रियों की शुद्धि नहीं होती, भोग-वासना की शुद्धि होती है.
 और यज्ञ करने से, यज्ञ के धुएँ से हवा की शुद्धि नहीं होती, तत्-तत् अधिष्ठात्री देवता का प्रसाद प्राप्त होता है.
 ‘निश्चयं श्रृणु ’- अब भगवान् ने कहा कि एक ओर तो ये मनीषी हैं, जिनमें दो पक्ष हैं और दोनों पक्षों की दो राय हैं.
 देखो, मनीषी माने बड़े विचारशील, बुद्धिमान.
 मनीषी शब्द ही बिगड़कर मन्शी हो गया, मुन्सिफ हो गया ; भगवान् कहते हैं कि मैंने तुम्हें मनीषियों की राय बता दी.
 अब आओ, मैं अपनी राय बताता हूँ.
 वह क्या है?
 ‘त्यागो हि पुरुषव्याघ्र’- अरे, तू तो शेर है अर्जुन !
 पुरुष व्याघ्र का अर्थ है ऐसा आदमी, जो शेर जैसा है.
 तुम पुरुष व्याघ्र होकर, शेर के समान होकर अब त्याग और संन्यास की बात पूछने चले हो!
 अरे, जरा बहादुरी दिखाओ कुछ! ;   फिर भी तुमने पूछा है तो बताता हूँ कि यह तीन तरह का होता है.
 यज्ञकर्म, दानकर्म, तपःकर्म- ये तीन प्रकार हैं कर्म के.
 यज्ञ माने आधिदैविक देवोपासना और दान माने भौतिक लोभादि की निवृत्ति.
 ममत्व की निवृत्ति के लिए दान है और अपनी इन्द्रियों द्वारा भोग त्याग के लिए तपस्या है.
 इनका त्याग नहीं करना चाहिए ; क्योंकि जो कर्म का अधिकारी है, कर्तृत्व का अभिमानी है, करण से संयुक्त है, वह यज्ञ दान तप करेगा.
 तप में विशेष रूप से भोग का त्याग है, दान में विशेष रूप से धन का त्याग है और यज्ञ में विशेष रूप से क्रिया के द्वारा अक्लमन्दी से किया जाये, बुद्धिपूर्वक किया जाये और इनके साथ मूर्खता न जोड़ी जाये तो इनसे हृदय पवित्र हो जाता है.
 इनके साथ मूर्खता कैसे जोड़ी जाती है कि हम दान करें तो अखबार में हमारा नाम छपे.
 हम यज्ञ करें तो हमें खूब यश मिले और हम तपस्या करें तो तपस्वी बाबा के नाम से मशहूर हो जायें.
 यही विचार तो बेअकली के, बुद्धिहीनता के हैं.
 ‘पावनानि’ का अर्थ है ऐसे विचार, जिनसे अपना हृदय पवित्र हो ; इसलिए याद कर लो कि जो यज्ञ, तप, दान तुम कर रहे हो; उससे तुम्हारा हृदय पवित्र होता है कि नहीं.
 यदि तुम बुद्धिमत्ता-पूर्वक यज्ञ, दान, तप करोगे तो तुम्हारा हृदय इससे अवश्य पवित्र होगा.
 अन्त में भगवान् ने यह निर्णय दे तिया कि तुम यज्ञ करो, दान करो, तपस्या करो- परंतु दो बातों का ध्यान रखो- एक तो इनमें तुम्हारी आसक्ति न हो जाये कि तुम इन्हें छोड़ न सको और यह मान लो कि हम तो यही करते रहेंगे.
 महाराज यज्ञ करने के लिए तो घी चाहिए.
 बोले, सीधे नहीं मिला तो चलो, चोरी कर ले आयें.
 अरे भाई, यज्ञसक्ति हो जायेगी तो अन्याय से भी सामग्री एकत्र करके यज्ञ करने लगेंगे.
 इसी तरह दान और तपस्या में भी तुम्हारी आसक्ति नहीं होगी चाहिए.
 यज्ञ, दान, तप से जो फल मिलात है, उसकी आकांक्षा भी नहीं होनी चाहिए.
 जब तक ये सहज स्वभाव से चलें तब तक चलाना चाहिए और न चलें तो छोड़ देना चाहिए.
 घर में दीया है, तेल है और बत्ती जल रही है तो ठीक है, लेकिन जब दीया-तेल-बत्ती खतम हो जाये तो उसे बुझ जाने दो.
 यह कैसा आग्रह है कि रातभर जलाते रहेंगे!
 एक पंडितजी व्याख्यान दे रहे थे.
 श्रोता के नाम पर केवल एक आदमी बैठा हुआ था.
 पंडितजी बहुत देर तक व्याख्यान देते रहे और वह बेचारा अकेला ही सुनता रहा.
 पंडितजी को इस बात का बड़ा उत्साह था कि वह अकेला होता हुआ भी बड़े प्रेम से व्याख्यान सुन रहा है.
 अब जब उस आदमी से नहीं रहा गया तो उसने पूछ लिया कि महाराज, आपका व्याख्यान कब तक होगा?
 पंडितजी बोले कि ‘यावत् तैलं तावत् व्याख्यानम्’ अर्थात् जब तक लालटेन में तेल है और यह जलती रहेगी, तब तक मेरा व्याख्यान होता रहेगा.
 आदमी बोला कि उसी को ले जाने दे मैं यहाँ बैठा हूँ कि कब आपका व्याख्यान खतम हो और कब लालटेन को मैं ले जाऊँ!
 असल में पंडितजी को व्याख्यान का संग हो गया था, उसमें आसक्ति हो गयी थी कि कोई श्रोता हो या न हो, मैं तो बोलूँगा ही और यह फलाकांक्षा हो गयी थी कि व्याख्यान देने से हमें यह मिलेगा, वह मिलेगा.
 तो, दो चीजें छोड़ दो- एक तो यह कि आगे यह फल मिलेगा और दूसरा काम पूरा करने का शौक छोड़ दो.
 अरे ईश्वर ने कहा कि आ जाओ तो तुम बोलो कि अच्छा महाराज, अभी आया- और ज्यों के त्यों चल पड़े.
 यदि ईश्वर ही कहे कि नहीं, जरा चादर ओढ़कर आओ, तब तो बात ही दूसरी है.
 नहीं तो बिना चादरओढ़े ही चल पड़ो.
 अरे, तुम्हें क्या करना है?
 अपने कर्तव्य का पालन इस प्रकार करना चाहिए कि न तो कर्मासक्ति हो और प फलासक्ति हो.
 तुम्हें ईश्वर से यह कहना न पड़े कि एक मिनट ठहरो, तब चलता हूँ.
 अब भगवान् कर्म मार्ग की त्रिविधता बताते हैं.
 इसमें एक बात देखो! ;   यह प्रसंग कर्म- संन्यास के अधिकारी विद्वान के लिए है या जो अनधिकारी है, उसके लिए है.
 बिल्कुल स्पष्ट है कि अनधिकारी के लिए है ; यह बात मूल में आयी है ; भगवान् कहते हैं-
 ‘नियतस्य तु ’- नियत माने वह कर्म, जो शरीर का निर्वाह करने के लिए आवश्यक है.
 हमलोग एक जगह गये थे तो वहाँ मण्डप में ब्याह हो रहा था ; उसी समय आ गयी वर्षा!
 वहाँ लड़का-लड़की तो वैसे ही बैठे रहे और पंडित लोग छाता लगाकर मंत्र पढ़ते रहे.
 हमलोगों ने कहा कि अब मण्डप में बैठकर ब्याह देखने की क्या जरूरत है? ;   हमलोग जाकर दूसरी जगह बैठ गये ; उसके बाद भोजन करने के लिए पंगत बैठी और वर्षा जोर से आने लगी.
 तो महाराज, बूँदों पर बूँदें गिरे पत्तलों पर, साग बह जाये उधर और पूरियाँ भींगती जायें!
 पर हमलोगों ने कहा कि बिना खाये नहीं उठेंगे ; अब ब्याह सारे में क्या रखा है!
 भोजन तो शरीर के लिए जरूरी है.
 अब यह तो नियत कर्म है भाई!
 भोजन तो रोज करना ही चाहिए ; ब्याह तो कभी-कभी होता है, उसको छोड़ दिया जाये, तो क्या बुरा है!
 अपना तो नित्यकर्म है, उसका परित्याग करना युक्तियुक्ति नहीं है.
 अब यह देखो कि इसमें संन्यास के लिए अनधिकारी की, अनधिकृत की बात कहाँ से निकली?
 ‘मोहात्तस्य परित्यागः’- यदि यह संन्यास का अधिकारी होता, विद्वान होता, तीव्र विविदिषा इसके हृदय में होती तो मोह से परित्याग उससे किया नहीं जा सकता था.
 यह जो मोहवश कर्म का परित्याग कर रहा है, वह तो तामस त्यागी है.
 ‘तामसः परिकीर्तितः’.
 इसलिए काम्य कर्म का भी मोहवश परित्याग नहीं करना चाहिए.
 अब कर्माधिकार की निवृत्ति हो जाये तब कर्म का परित्याग करना चाहिए.
 यदि वह मोहवश परित्याग करेगा तो क्या होगा? ;   सांख्यवादियों से ही पूछ लो कि मोह कहाँ है?
 मोह तो तम है.
 सांख्य सिद्धांत में तमोगुण और मोह एक ही हैं और न्याय-सिद्धान्त में दोष की तीन राशियाँ हैं- राग, द्वेष और मोह.
 गौतम महर्षि ने, अपक्षपाद ने, संसार के सारे दोषों को पाँव से चल-चलकर देखा है.
 अक्षपाद माने पाँव से चल-चलकर देखने वाला.
 उनके चरण भी देखते थे.
 उन्होंने यह निश्चय किया है कि दुनिया के सब दोष तीन दोषों के अंदर आ जाते हैं.
 राग, द्वेष और मोह- ये तीन राशियाँ दोषों की उन्होंने बतायी हैं.
 तो मिथ्याज्ञान से दोष होता है, दोष से अशुभ प्रवृत्ति होती है, अशुभ प्रवृत्ति से अधर्म होता है, अधर्म जन्म में ले जाता है और फिर दुख होता है.
 अधर्म से दुख होता है और दुख भोगने के लिए जन्म पर जन्म लेना पड़ता है.
 इसलिए जन्म, दुख, प्रवृत्ति, दोष और मिथ्या ज्ञान- यही पाँच संसार के हेतु हैं.
 मोहवश जो परित्याग करता है, उसका तो तमोगुणी परित्याग है.
 वह संन्यास का मुख्याधिकारी नहीं होता है.
 अच्छा महाराज, ‘ कायक्लेशभयात्यजेत् ’- जो काया को बड़ा क्लेश होगा- इस भय से कर्म का परित्याग करते हैं, वे क्या हैं?
 वे यह कहते हैं कि कौन रोज तीन बार नहाये, कौन तीन बार सन्ध्या-वन्दन करे, कौन अग्निहोत्र करे और कौन अपने हाथ से रोटी सेंके! ;   इसमें तो काया को बड़ा क्लेश होत है; इसलिए आओ, संन्यासी हो जायें.
 लेकिन इस तरह जो कायाक्लेश के भय से कर्म का परित्याग करता है, वह भी कर्म-संन्यास का मुख्याधिकारी नहीं है.
 वह तो देहाभिमानी है, काय-क्लेश से डरता है.
 इसलिए वह राजस त्याग करता है और त्याग से कुछ लाभ नहीं होता है.
 ‘ कार्यम् ’- जो इस दृष्टि से कि यह तो हमारा कर्तव्य है- संध्या-वन्दनादि करता है, वह क्या है?
 कर्णवास में एक ब्रह्मचारी जी थे.
 उनके मन में संन्यास के प्रति बड़ी श्रद्धा थी.
 वे स्वयंपा की थे, रोज अपने हाथ से रोटी पकाकर खाते थ.
 एक दिन उनके मन में आया कि मैं संन्यासी हो जाऊँ.
 यह सुनकर उनके घर के लोग श्रीउड़िया बाबाजी के पास आये और बोले कि महाराज, हमलोग चाहते हैं कि ये अभी संन्यासी न हों.
 महाराज ने ब्रह्मचारीजी से पूछा कि सुनते हैं कि तुम संन्यास लेने की इच्छा रखते हो?
 ब्रह्मचारी बोले कि हाँ महाराज, संन्यासी होने की बहुत इच्छा है.
 बाबा बोले कि तुमने इस बात पर ध्यान दिया कि नहीं कि जब तुम संन्यासी हो जाओगे तब रोटी नहीं बना सकोगे!
 पता नहीं किस-किस के हाथ का खाना पड़ेगा ; क्या तुम इसके लिए तैयार हो? ;   ब्रह्मचारी बोले कि नहीं महाराज, हम तो शूद्रों के हाथ नहीं खायेंगे.
 तब तुम संन्यासी कैसे होओगे?
 संन्यासी होने पर तो अग्नि छूना है ही नहीं.
 बोले- महाराज, तब हम संन्यासी नहीं होंगे.
 बस उन्होंने संन्यास लेने का संकल्प इतन से ही छोड़ दिया.
 तो अपने नियत कर्मों को करते रहो.
 ‘संग त्यक्त्वा फलं चैव स त्यागः सात्विक को मतः ’- भगवान् कहते हैं कि कर्मासक्ति मत करो.
 त्याग दो बातों का होता है, केवल फल का त्याग नहीं करना है.
 निष्काम कर्म में केवल फल का त्याग होता है, किन्तु यहाँ तो आसक्ति का भी त्याग है.
 कर्म पूरा करना अपने हाथ में नहीं है और फल पाना भी अपने हाथ में नहीं है.
 वेदान्त-मत में फलदाता तो ईश्वर है, और कर्म पूरा तो भी तभी होगा, जब शरीर रहेगा.
 इसलिए अपने समय को भरते चलो, अच्छे काम करते रहो और इस बात को ध्यान में रखो कि जब तक चले, चले और न चले तो न चले.
 यह सात्विक त्याग है.
 ‘न द्वेष्ट्य कुशलं कर्म ’- यह गीता का अपूर्व सिद्धान्त है.
 यदि कर्म करने में कभी कोई गलती भी हो जाती है, अकौशल भी हो जाता है, तो यह मत समझो कि हम भ्रष्ट हो गये.
 तुम तो अपनी ओर से करते चलो ; यदि दुनिया में दूसरा कोई अकुशल कर्म करता है, अकौशल कर्म करता है, तो क्या तुम उसके कोई ठेकेदार हो या जज हो या पट्टेदार हो?
 तुम क्यों उसके सामने डंडा लेकर खड़े हो जाते हो कि नहीं, मैं तुम्हें यह कर्म नहीं करने दूँगा?
 तुम्हारे ऐसा करने पर वह तो मानेगा नहीं, तुम्हारा साधन और छूट जायेगा.
 इसलिए अकुशल कर्म से द्वेष मत करो और कुशल कर्म में आसक्ति मत करो- कि मैं यह करता ही रहूँगा.
 ‘ त्यागी सत्वसमाविष्टः ’- इसका नाम कर्मत्याग है.
 क्यों?
 कि व शुद्ध अंतःकरम में जाकर बैठा है, मेधावी है और उसके सारे संशय कट चुके हैं.
 उसे न अकुशल कर्म से द्वेष है और न कुशल कर्म में आसक्ति है.
 वह राग-द्वेष रहित होकर अपने कर्म को करता हुआ चल रहा है.
 अब उसके मन में कोई दुविधा नहीं है.
 देखो भाई, संन्यास मुख्यतः दो ही व्यक्तियों के लिए है.
 एक तो उसके लिए है, जिसे परमात्मा के ज्ञान की तीव्र लालसा है, जिसकी विविदिषा अत्यन्त है- प्रेप्सा नहीं, विविदिपा.
 यदि प्रेप्सा हो तो उपासना करनी चाहिए.
 विविदिषा माने यह जानने की इच्छा, कि परमात्मा का स्वरूप क्या है, वह किस देश में रहता है, किसकाल में प्रकट होता है और उसकी असलियत क्या है?
 ’ जिसमें यह भावना हो कि उस अच्युत स्वरूप को देखकर रहेंगे; उसके लिए संन्यास है.
 जिसने यह देख लिया कि अद्वितीय ब्रह्म का ही सब विवर्त है, इसमें चाहे मरें चाहे जीयें; चाहे रहें चाहे न रहें; चाहे आज ही प्रलय होजाये और चाहे सृष्टि हो जाये, सब अद्वितीय परमात्मा ही है- उसके लिए भी संन्यास है.
 इसमें एक तो विविदिषा- संन्यास का अधिकारी है और दूसरा विद्वत्- संन्यास का अधिकारी है.
 बाकी सब तो कर्मकाण्डी हैं.
 यह कुटीचक है, बहूदक है, यह हंस है और यह परमहंस है.
 बोले कि भाई, अब इतने दिन वानप्रस्थ रहे तो इतने दिन संन्यासी होकर रहेंगे.
 हम क्रम-संन्यासी हैं, हम कर्म-संन्यासी हैं, हम वीर-संन्यासी हैं, हम आतुर-संन्यासी हैं.
 लेकिन यह सबतो संन्यासाभास हैं.
 संन्यास तो मुख्य दो ही है: एक तो साधन-संन्यास है, विविदिषा-संन्यास है, और दूसरा फल-संन्यास है, विद्वत्- संन्यास है.
 बाकी सब तो संन्यास की झलक है.
 असली संन्यास या तो तीव्र जिज्ञासा से होता है या तत्वज्ञान होने के बाद होता है.
 ‘ न हि देहभृता शक्यं त्यक्तुं कर्माण्यशेषतः’- जो अपने को देहवान्, इन्द्रियवान्, मनस्वी, बुद्धिमान् कर्ता, बोक्ता, पापी-पुण्यात्मा, सुखी-दुखी, नरक-स्वर्ग में जाने- आने वाला, परिच्छिन्न, कतरा मानता है, वह देहभृत् है.
 संघाती-संघात को मैं मेरा मानने वाले को ही देहभृत् कहते हैं.
 ’ दे माने संघात.
 इस भानुमती के कुनबे को मैं मेरा समझने वाला यदि समझे कि मैं पूर्णरूप से कर्मों को छोड़ दूँगा, तो वह नहीं छोड़ सकता.
 ‘ यस्तु कर्मफलत्यागी स त्यागीत्यभिधीयते ’- जो कर्मफल का कोई अर्थ नहीं चाहता है- वह त्यागी है.
 देखो, मैं अभी बोल रहा हूँ और समझूँ कि इस बोलने का फल मुझको यहाँ से कुटिया में जाने पर मिलेगा, तो यह क्या हुआ?
 यह फलेच्छा हो गयी न!
 फल अन्य देश में मिले, एक मिनट के बाद माने अन्य काल में मिले और हमारी आत्मा के सिवाय मिले- यह क्या है?
 फल की उपलब्धि अन्य देश में, अन्य काल में और अन्य वस्तु में होती है; किन्तु अपना जो स्वरूप है, वह न फल है, न साधन है और न साध्य है.
 जिसने यह जान लिया, उसके लिए एक क्षण या एक इंच आगे-पीछे या अपने सिवाय दूसरीर कोई वस्तु है ही नहीं, तो वह फल चाहेगा क्यों?
 इसलिए ‘य स्तु कर्मफलत्यागी ’- जिसने कर्मफल का परित्याग कर दिया है, उसी को त्यागी कहते हैं.
 अब भगवान् कर्माधिकार और संन्यास का भेद बताते हैं.
 कहते हैं कि जो अत्यागी हैं माने कर्माधिकारी हैं, कर्म कर रहे हैं परंतु जिन्होंने कर्मपल की आकांक्षा छोड़ी नहीं है, कर्मासक्ति और फलासक्ति- दोनों का परित्याग नहीं किया है; उनको अपने कर्म का फल भोगना पड़ता है.
 मरकर भोगो, जीकर भोगो; भोगना तो पड़ेगा.
 वह भोग कभी तुम्हारे मन के प्रतिकूल पड़ेगा, कभी अनुकूल पड़ेगा और कभी अनुकूल प्रतिकूल पड़ेगा.
 ये कर्म के तीन फल भोगने पड़ेंगे.
 एक बात और आपको सुना देता हूँ.
 कोई-कोई कहते हैं कि सन्ध्या-वन्दनादि नित्य कर्म हैं और इनका कुछ फल उत्पन्न नहीं होता.
 परंतु यह शास्त्र का मुख्य सिद्धान्त नहीं है.
 जब सन्ध्या वन्दन के त्याग के प्रत्यवाय की उत्पत्ति होती है, पाप लगता है, तब सन्ध्या-वन्दन के अनुष्ठान से पुण्य भी होना चाहिए.
 वह पुण्य कैसा होगा?
 यह तो ठीक है कि सन्ध्या-वन्दना से स्वर्ग-प्राप्ति का फल नहीं होगा, परंतु अन्तःकरण शुद्धि रूप फल तो उससे भी होगा.
 इसलिए जब कर्म किया जायेगा, तब उसका फल अवश्य उत्पन्न होगा.
 अंतःकरण शुद्धि भी फल ही है और सन्ध्या-वन्दनादि न करने से जो प्रत्यवाय होगा, वह तो नरक-प्रापक होगा ही.
 असल में कर्म का परित्याग कोई नहीं कर सकता ; जो कर्म का अधिकारी है और कर्मफल का त्याग नहीं करेगा, उसको फल भोगना ही पड़ेगा.
 लेकिन ‘न तु संन्यासिनां क्वचित्’- जो तत्वज्ञानी संन्यासी होगा, उसकी न तो सन्ध्या- वन्दन न करने का प्रत्यवाय होगा.
 इसलिए जो उत्पत्ति नहीं.
 परंतु संन्यास का अर्थ भली-भाँति समझ लेना.
 अपने अकर्ता-अभोक्ता, असंसारी, अपरिच्छिन्न और अद्वितीय ब्रह्म स्वरूप का ज्ञान ही असल में सच्चा संन्यास है.
 कर्म के साथ तो आत्मदेव का कोई संबंध ही नहीं है.
 यह बात केवल मानी हुई है कि कर्ता-कर्म के साथ आत्मदेव का संबंध है.
 हमारे शरीर से जिनते कर्म होते हैं, उनकी सिद्धि के लिए सांख्य में पाँच कारण बताये गये हैं.
 हम जो मानते हैं कि हमने यह काम किया- यह बात तो ऐसे ही है, जैसे पंचों के काम को हम अपना किया हुआ काम दिखाते चलते हैं.
 कई गाँव में पहले ऐसा होता था कि जब लड़की वाले कोई लड़का देखने आते थे, तब लड़के वाले कहते थे कि यह कुँआ हमारे बाप ने खुदवाया है, यह तालाब हमारे दादा ने बनवाया है और यह खेत हमारा है.
 दूसरे का घोड़ा बैल भी लाकर अपने दरवाजे पर बाँध लेते थे और कहते थे कि ये हमारे हैं.
 इस प्रकार का पाखण्ड पहले खूब चलता था.
 अब पता नहीं क्या होता है, परंतु ऐसा अब भी होता होगा!
 इसी तरह असल में काम तो किया पाँच जनों ने मिलकर, लेकिन एक आदमी छाती ठोंककर आगे आ गया कि हम हमने किया है.
 ‘सांख्ये कृतान्ते’- यदि कहो कि यह बात किसी ने पक्षपात करके कह दी होगी, तो ऐसा नहीं है.
 यह बात कर्मों से छुटकारा दिलाने की जो पद्धति है- वह सांख्य-शास्त्र कही गयी है.
 सांख्य-शास्त्र कृतान्त है.
 वह सारे कर्मों का सत्यानाश कर देता है.
 उसमें यह बताया गया है कि जितने भी कर्म होते हैं, उन्हें एक कोई नहीं करता है, पाँच मिलकर ही करते हैं.
 तो उसमें तुम क्यों छाती ठोंककर कहते हो कि हमने किया है?
 अब वे पाँच कारण क्या हैं यह सुनो!
 ‘अधिष्ठानं तथा कर्ता’- इन्द्रियाँ माने हाथ-पाँव, मन, बुद्धि, इच्छाएँ, राग-द्वेष- ये सब जिसमें रहते हैं, उस अधिकरण का नाम अधिष्ठान है.
 यहाँ अधिष्ठान शब्द का अर्थ है शरीर.
 मोटर तो तब चलती है बाबा. जब उसके सब पुर्जे मौजूद रहते हैं.
 इसी तरह यह पुर्जोंवाला जो शरीर है, इसका नाम है अधिष्ठान.
 इसमें जो सबको समन्वित करने वाला एक अहंकार है, वह है कर्ता और हाथ-पाँव आदि हैं करण.
 ये सब परस्पर मिलकर करते हैं, तब कोई कार्य होता है.
 अकेले एक से कुछ नहीं होता.
 संसार के लोग इसे समझते नहीं है.
 एक सेठ ने पाँच करोड़ रुपये कमाये.
 उसके मुनीम का भी उसमें सहयोग था.
 एक बार मुनीम ने कहा- सेठ जी, हमारी लड़की की शादी है.
 मैंने जिंदगी भर आपके यहाँ काम किया है.
 आप हमारी लड़की की शादी के लिए पाँच हजार रुपयों की सहायता दीजिये.
 हम आपसे और कुछ नहीं चाहते हैं.
 सेठ ने कहा- मुनीमजी, तुमने जीवन भर काम किया है, तो हम भी तुमको तनख्वाह देते रहे हैं ; तुमने मुफ्त मं तो काम किया नहीं है!
 हमने पाँच करोड़ कमाया है; तुम पाँच हजार कमाने वाले कौन होते हैं?
 इसलिए उसका भी इसमें कुछ है है.
 सेठ के उत्तर से मुनीम को बड़ा दुख हुआ और उसने जाकर इन्कमटैक्स ऑफिस में सूचना दे दी कि सेठजी के कितने नकली खाते हैं, कितनी पास-बुक हैं और पैसे कहाँ-कहाँ रखे हैं.
 सेठ पकड़े गये महाराज, और उसमें से दो ढाई करोड़ खर्च होने के बाद वे बेचारे बच सके.
 देखो, पाँच हजार नहीं दिया और उन्हीं दो ढाई करोड़ खर्च करने पड़े.
 यह सच्ची बात है.
 असल में आदमी अपने ऊपर कर्मों का जो सारा श्रेय ले लेता है, वह बहुत गलत है.
 इस शरीर में प्रकृति का बेटा- कर्ता बैठा है; तरह तरह की इच्छाएँ हैं; कामादि हैं; इन्द्रियाँ हैं; अलग-अलग करण हैं.
 फिर ‘दैवं चैवात्र पंचमम्’- इनमें प्राण, समान, अपानादि वायुओं की चेष्टाएं होती हैं और सूर्य-चंद्रमादि अपना-अपना काम करते हैं.
 अगर सूर्य की रोशनी न हो तो कैसे काम करोगे?
 अग्नि न हो तो कैसे काम करोगे?
 चंद्रमा न हो तो कैसे काम करोगे?
 धरती पर चलने को न मिले तो कैसे काम करोगे?
 रोटी खाने को न मिले तो कैसे काम करोगे?
 लोग मिट्टी को कुछ नहीं देते हैं.
 अग एक छटाँक दूध गंगाजी को चढ़ाना हो तो कहेंगे कि यह बेकार है.
 आदमी की समझ में यह नहीं आता है कि हम जो रोटी खाते हैं, उसके लिए अन्न पैदा करने में गंगाजी का जल भी होता है और हम जो साँस लेते हैं, उसके आवागमन में भी गंगाजी हेतु हैं.
 इस तरह सारे देवता हमारे कर्मों में सहायक होते हैं.
 हम शरीर से अच्छा बुरा जो कुछ करते हैं, वाणी से जो कुछ बोलते हैं और बुद्धि से जो कुछ सोचते हैं, उसमें अकेले हम ही हेतु नहीं है, उसमें पंचों का भी हाथ है.
 ‘ऐसी परिस्थिति में जो केवल शुद्ध आत्मा को, ब्रह्माभिन्न प्रत्यक्चैतन्य को कर्ता समझता है, वह ठीक नहीं समझता.
 इसी तरह संस्कृत में जो ‘कपाट’ शब्द है, इसमें से केवल ‘क’ को उठाकर आखिर में रख दो तो ‘पाटक’ बन जायेगा ; ‘कपाट’ का ‘फाटक’ बन गया! ;   यह भाषा-शास्त्र है ; तो शुद्ध आत्मा कर्म नहीं करता है.
 ये पाँचों कर्म करते हैं और अकेला आत्मा कर्म नहीं करता, पाँच की मदद से करता है.
 इसलिए जो यह समझता है कि अकेला मैं ही कर्म कर रहा हूँ, वह- ‘न स पश्यति’ ; उसने गुरु, शास्त्र से बुद्धि संपादन नहीं किया है और वह भगवान् के शब्दों में दुर्मति है.
 भगवान् उसे अमति- नामसमझ नहीं करते हैं, दुर्मति कहते हैं ; दुर्मति शब्द का अर्थ नासमझ नहीं होता है.
 दुर्मति शब्द का अर्थ तो होता है दुष्ट बुद्धि ; वह बेईमान है, बदमाश है, सिर्फ नासमझ नहीं है ; यदि उसको नासमझ कहना होता तो भगवान् दुर्मति न कहते, अमति कहते हैं.
 भगवान् के कथन का आशय यह है कि जो अपने को कर्ता समझता है, वह बिलकुल अन्धा है.
 अब दूसरी ओर देखो कि भगवान् क्या कहते हैं-
 ‘ यस्य नाहं कृतो भावः ’- जिसके भाव में अहंकृति नहीं है.
 अहंकृति क्या है?
 मैं-मैं-मैं हैं!
 जब तक दाल कच्ची रहती है, तब तक खुदर-बुदर करती रहती है.
 गुड़ बनाने के लिए गन्ने का रस पकाते हैं न, तो जब तक उसमें उफान आता है, तब तक वह कच्चा रहता है.
 जब पक जाता है तब उफान आना बन्द हो जाता है.
 इसी तरह यह जो अहं-अहं उफान है, मैं-मैं, मेरा-मेरा; यह कच्ची बुद्धि का लक्षण है.
 अरे बाबा, काम तो गुण कर रहे हैं, प्रकृति कर रही है, इन्द्रियाँ इन्द्रियों में बरत रही हैं, स्वभाव से ही सब हो रहा है, मायामात्र है, ईश्वर कर रहा है और बिना हुए ही भास रहा है.
 फिर तुम कौन?
 हमारे बचपन में एक फक्कड़ महात्मा थे ; उस समय हम उनकी बात बहुत समझते तो नहीं थे, लेकिन उसको बिलकुल ब्रह्मवाक्य ही मान बैठते थे.
 एक दिन वे बोले कि अरे, गुरु जब बिना कुछ किये इतना दीख रहा है, बिना कुछ किये इतना हो गया है, तो और करेगा तो यह घटेगा नहीं, बल्कि और बढ़ेगा.
 लोग जितना-जितना बन्धन से छूटने की कोशिश करते हैं, उतना ही उतना और अपने को बन्धन में डालते जाते हैं.
 एक बार हम लोग कहीं गंगाजी के किनारे चल रहे थे ; इतने में दलदल आ गया और हम लोग उसमें फँस गये.
 घुटने तक पाँव नीचे चले गये ; एक आदमी किनारे पर खड़ा था; उसने पुकारकर कहा कि बस-बस, अब निकलने की कोशिश मत करो, वहीं लेट जाओ.
 हमलोग लेट गये, तो बोला कि पाँव ऊपर को कर लो और धीरे-धीरे सरकते हुए बाहर आ जाओ.
 यदि आपलोग पाँव के बल चलोगे तो जितना-जितना पाँव खींचोगे उतना ही उतना फँसते जाओगे.
 यही बात इस संसार के दलदल की भी है.
 इसमें से निकलने का उपाय बस लेट जाना ही है.
 ‘बुद्धिर्यस्य न लिप्यते ’- बुद्धि में लेप न हो.
 कर्म का लेप न लगे; कर्म की कालिक न लगे और ‘यस्य नाहंकृतो भावः’- अहं कर्ता, अहं भोक्ता का अभिमान न हो.
 इसमें कर्तापन का निषेध है और ‘बुद्धिर्यस्य न लिप्यते’ में भोक्तापन का निषेध है.
 बस, अपने को पापी-पुण्यात्मा, सुखी-दुखी मत मानो.
 देखो, ऐसा नहीं है कि जब कर्तापन भोक्तापन मिट जायेगा, तब पीठ की रीढ़ सीधी हो जायेगी, आँख बंद हो जायेगी, बोलती बन्द हो जायेगी और मनोवृत्ति का उठना बंद हो जायेगा अर्थात् शरीर पत्थर रहो जायेगा.
 कुछ लोगों ने ऐसा स्टंट फैलाया कि कुछ पुछिये मत!
 यह स्टंट वैसा ही है, जैसा चुनाव में नेता लोग फैलाते हैं.
 वे भी तो यही कहते हैं कि हमारे अनुयायी बनो, हमारे चेले बनो!
 हमारी पार्टी में, हमारी दुकान में सबसे बढ़िया माल; लेकिन होता है कि यह ग्राहक को फँसाने के लिए ही!
 असल में तत्वज्ञान होने के बाद निवृत्ति ही इष्ट है या समाधि ही इष्ट है- ऐसा कुछ नहीं है.
 हमारे तत्वज्ञान में यह आग्रह बिलकुल नहीं है.
 यह श्लोक श्रीसुरेश्वराचार्यजी महाराज का है, जो उन्होंने अपने नैष्कर्म्य सिद्धि नामक ग्रंथ में लिखा है.
 इसे अपनी पंचदशी (7.276 द्र.) में उद्घृत करके विद्यारण्य स्वामी कहते हैं कि यदि प्रवृत्ति का उपयोग नहीं है तो निवृत्ति का उपयोग कहाँ है?
 यदि निवृत्ति से ज्ञान होता है- यह बात तुम मानते हो तो प्रवृत्ति से भी जिज्ञासा होती है.
 उपयोग की दृष्टि से प्रवृत्ति निवृत्ति दोनों का उपयोग है और तत्व में न प्रवृत्ति है, न निवृत्ति है.
 किसी ने एक महात्मा से कहा कि महाराज, गोलोक सबसे ऊपर है न!
 महात्मा ने कहा कि हाँ-हाँ भैया, वह तो है ही सबसे ऊपर.
 दूसरे ने कहा कि नहीं महाराज, गोलोक सबसे ऊपर नहीं है; साकेत सबसे ऊपर है.
 गोलोक तो गौओं के रहने की जगह है.
 और रामचंद्र भगवान् साकेत में रहते हैं और गौएँ चराने के लिए कृष्ण भगवान् नीचे वाले लोक में रहते हैं.
 महात्मा बोले कि हाँ-हाँ रामचंद्र भगवान् का तो बस, पूछना ही क्या.
 पहले व्यक्ति ने कहा कि नहीं महाराज, गोलोक तो अंतरंग महल है और साकेत लोक दरबार है, वहाँ तो केवल दरबार होता है.
 महल की बात दूसरी है और दरबार की दूसरी है.
 महात्मा ने कहा- हाँ, सो तो है ही!
 एक ने कहा कि हमने स्वर्ग में एक अप्सरा को बुढ़िया के रूप में देखा है.
 महात्मा ने कहा कि हाँ भैया, जरूर आपने देखा होगा!
 दूसरा बोला- नहीं-नहीं, स्वर्ग में तो कोई बूढ़ा होता ही नहीं.
 महात्मा बोले- हाँ-हाँ, तुमने ठीक कहा है.
 इस प्रकार महात्मा लोग सबको अनुज्ञा देते हैं- कि ठीक है और फिर सबका निषेध कर देते हैं कि नित्य- शुद्ध-बुद्ध-मुक्त- परमात्म-तत्व में यह सब बखेड़ा कुछ नहीं है.
 वे सबको हाँ किसलिए बोलते हैं कि सब अपनी आत्मा है और अपने स्वभाव में, स्वरूप मं तो यह सब कुछ है ही नहीं, इसलिए इसका निषेध भी करते हैं.
 सबको ‘ना’, सबको ‘हाँ’- अगर कोई कह सकता है, तो केवल तत्ववित् ही कह सकता है.
 अब कर्तृत्व का निषेध हुआ, भोक्तृत्व का निषेद हुआ और फिर बोलते हैं- ‘हत्वाषि स इमाँल्लोकान’.
 इसका क्या अर्थ हुआ?
 कि शंकरजी को ज्ञान है कि नहीं है?
 यदि है, तो जब वे प्रलय करते हैं, तब पाप लगता है कि नहीं लगता?
 विष्णु भगवान् को ज्ञान है या नहीं?
 यदि है तो वे सबको दूध पिलाते हैं, भोजन देते हैं, सबके घर में रुपया-पैसा भेजते हैं, तब उन्हें दान करने का पुण्य होता है कि नहीं?
 नहीं भाई विष्णु भगवान् को सब दान करने पर भी पुण्य नहीं होता और शंकर भगवान् को सबका प्रलय करने पर भी पाप नहीं लगता.
 इसी तरह ब्रह्माजी महाराज बच्चे पर बच्चे पैदा करते जाते हैं और उन पर परिवार नियोजन का कानून लागू नहीं होता है.
 असल में तत्वज्ञ महापुरुष यदि सारी सृष्टि का नाश कर दे, सबको मार डाले, वह भी किसी को नहीं मार रहा है.
 अरे, मरे हुए को क्या मारना?
 जिसकी सत्ता ही नहीं है, उसे क्या समाप्त करना!
 एक महात्मा ने कहा कि मैंने बहुतों को मारा है.
 कितनों को मारा है महाराज!
 अरे गिनती तो क्या बतावें! ;   इतना समझ लो कि अनगिनत लोगों को मारा है ; अच्छा, यह तो बताओ कि किन्हें मारा है?
 कि बन्ध्या-पुत्रों को मारा है ; तब तो आपको पाप जरूर लगा होगा.
 बोले कि कोई पाप नहीं लगा.
 क्यों नहीं लगा महाराज?
 कि वे तो थे ही नहीं; वे तो बन्ध्या पुत्र थे.
 इसलिए भाई, न तो कोई मारता है और न बन्धन में पड़ता है- ‘न हन्ति न निबध्यते.
 अब ज्ञान, ज्ञेय और ज्ञाता इन तीनों की जो त्रिपुटी है, इसमें कैसा सत्व है, कैसा रज है, कैसा तम है और कर्ता-कर्म-करण इस त्रिपुटी में कैसा सत्व, कैसा रज और कैसा तम है- इसका संग्रह करके भगवान् बताते हैं.
 संग्रह माने संक्षेप.
 सारी बात संक्षेप में ही बता दी जाती है.
 भगवान् कहते हैं कि ज्ञाता, ज्ञान, ज्ञेय- ये तीनों गुण- भेद से तीन तरह के होते हैं और कर्ता, कर्म , करण भी गुण-भेद से तीन तरह के होते हैं.
 यहाँ जो गुणों के संख्यान का प्रसंग है, उससे आप यह मत समझना कि जब गिनती करके किसी चीज को बताया जाता है, तब उससे उसकी महिमा बढ़ जाती है.
 कई लोगों को ऐसा लगता हैकि जब लाख, दो लाख, चार लाख, दस लाख, करोड़, अरब गिनकर बता दिया जाता है, तब उससे उसकी महिमा बड़ी भारी बढ़ जाती है.
 अरे नहीं, वह तो गिन लिया गया और जो गिन लिया गया, सो तो परिमित हो गया!
 अपरिमित मं जो गिनी हुई, परिमित संख्या है- वह किस हिस्से में है उसके?
 जो परिमित हो गयी, वह तो तुच्छ हो गयी.
 दर्शन-शास्त्र का, वेदान्त- शास्त्र का सिद्धान्त यह है कि जो वस्तु गिनी गयी, वह छोटी, तुच्छ हो गयी; क्योंकि ब्रह्म गणित की कसौटी पर नहीं आता है.
 अच्छा देखो, बड़ी से बड़ी गिनती करो तो वह कहाँ तक है?
 नील , महानील; पद्य, महापद्य, शंख, महाशंख यहीं तक न!
 तो अब समझो कि एक करोड़ महाशंख किसी चीज की संख्या है, परंतु असंख्य में वह कितनी है?
 अपरिमित में कितनी है?
 अत्यन्ताभाव का अधिष्ठान अपरिमित में भासमान जो करोड़, महाशंख है, वह तो बिलकुल मिथ्या है, तुच्छ है!
 यह बात वैष्णवों को भी मान्य है.
 अच्छा, वैष्णव , शैव, शाक्त सभी मतों में ईश्वर भी सत्य है, जगत् भी सत्य है.
 उनसे विनयपूर्वक यह प्रश्न पूछने योग है कि जितना सत्य ईश्वर है, उतना ही सत्य जगत् भी है कि उससे कुछ कम है?
 यदि वे कहें कि किंचित् न्यून है, तो भाई, उस किंचित् को ही वेदान्ती लोग अनिर्वचनीय कहते हैं.
 इसलिए जगत्-न्यूनता का जो आधार हैं, उस आधार में उस न्यूनता का निरूपण ही नहीं हो सकता कि वह कितनी तुच्छ है, कितनी क्षुद्र है.
 अब महाराज, आओ, गुणों के संस्थान में, उनके प्रकाशन के प्रसंग में हम यह बात निरूपित करते हैं कि ज्ञान, कर्ता और कर्म की त्रिपुटी- ये तीनों ही तत्व में मिथ्य हैं?
 एक ज्ञान होता है सत्व का प्रकाशक और एक ज्ञान होता है सत्व से प्रकाशित.
 सत्व का प्रकाशक आत्मा है और सत्व से प्रकाशित विषय है.
 ज्ञान में जब किंचित् विषय का संस्पर्स रहता है तब वह सात्विक ज्ञान होता है.
 ‘सर्वभूतेषु येनैकम्’ ये सारे के सारे भूत क्या है?
 मुझे तो एक महात्मा ने बताया कि सचमुच भूत के भूत ही होते हैं.
 भूत माने भूत प्रेत जो श्मशान में दिखाई पड़ते हैं.
 मुझे बचपन में गाँव के एक आदमी ने कहा कि आओ, तुम्हें भूत दिखायें.
 मैंने कहा- अच्छी बात है, दिखाओ!
 अह महाराज हमारी बैठक के सामने थोड़ी दूर पर एक आम का पेड़ था.
 तो थोड़ी देर बाद उस पेड़ से फक् से आग गिरी और बुझ गयी.
 वह बोला कि देखो, वह भूत है.
 पाँच मिनट बाद फिर दूसरी बार फक् से आग गिरी और बुझ गयी.
 वह फिर बोला- देखो, भूत को देख रहे हो न!
 भूत का खेल देखो.
 इतन में हमारे चारा वहाँ आ गये.
 उन्होंने उसे खूब डाँटा कि तुम बच्चे को डराते हो!
 उन्होंने कहा कि आओ चलो, हम चलते हैं ; अब महाराज, गये उस पेड़े के नीचे.
 हम भी चले गये उनके साथ.
 तो आम के पेड़ पर एक लम्बा कपड़ा बँधा हुआ था और उसमें थोड़ी- थोड़ी दूर पर छोटी- छोटी गाँठे बंधी हुई थीं, जिनमें बारूद भरा हुआ था नीचे उस कपड़े में आग लगी हुई थी, और ज्यों-ज्यों गाँठ जलती, त्यों-त्यों फक्-फक् आग गिरती.
 वहाँ न भूत था न प्रेत; वह तो आग गिरती थी.
 तो यह अद्वितीय परमात्मा में जो चिद्-जड़ग्रन्थि है न, उसी में से वृत्तिज्ञान फक्-फक् निकल रहा है और यही भूत है.
 इसमें असल में एक अव्यय भाव है, एक अखण्ड सत्ता है और अविनाशी है.
 ‘ अविभक्तं विभक्तेषु ’- यहाँ सब चीजें अलग-अलग बँटी हुई हैं.
 परंतु जो ज्ञान बँटता नहीं है; वह सात्विक ज्ञान है.
 अनेक में एकता का दर्शन करना ही सात्विक ज्ञान है.
 इसके ऐसे समझो कि सात्विक ज्ञान वही होता है, जो अलग-अलग वस्तुओं में एक को देखता है- जैसे घड़े अलग-अलग, लेकिन माटी एक; लहरें अलग-अलग लेकिन पानी एक; चिंगारियाँ अलग-अलग लेकिन आग एक; और हजार घड़ों में हजार घटाकाश लेकिन आकाश एक!
 इसी प्रकार कोटि-कोटि शरीर में कोटि-कोटि अंतःकरणों में और कोटि-कोटि ब्रह्माण्डों में जो एक चेतन को दिखाता है, उस ज्ञान का नाम सात्विक ज्ञान होता है.
 त्रिगुणातीत ज्ञान तो इससे भी विलक्षण होता है.
 उसमें विभक्त की सत्ता का नाश हो जाता है, विभक्त नाम की कोई वस्तु ही नहीं रहती.
 निर्गुण ज्ञान का स्वरूप ही अलग है.
 वृत्तिज्ञान क्या है?
 असल में वेदान्ती लोग जिसको वृत्तिज्ञान कहते हैं, उसी को नैयायिक लोग ज्ञान कहते हैं.
 वेदान्तियों के यहाँ भी वृत्ति ज्ञान का अधिकरण आत्मा है, क्योंकि दोनों के यहाँ ज्ञानाधिकरण आत्मा में है.
 आत्मारिक्त ज्ञानाधिकरण किसी में है ही नहीं, इसलिए ज्ञानस्वरूप आत्मा उनके यहाँ भी सिद्ध है.
 यह पृथक्-पृथक् ज्ञान है- जैसे यह अच्छा है, यह बुरा है, यह घट है, यह पट है, यह मठ है आदि-आदि- इसका हम व्यावहारिक रूप से खण्डन नहीं करना चाहते हैं.
 कई लोगों को यह सुनकर बड़ी ग्लानि होगी, लेकिन थोड़े में कितना पाप छिपा रहता है- यह हम बता सकते हैं और पाप में कितना पुण्य छिपा रहता है- यह भी हम पहचानते हैं.
 हिंसा में अहिंसा रहती है और अहिंसा में भी हिंसा रहती है.
 सांख्य की दृष्टि से भी प्रकृति का ही विकार सब है.
 इसलिए ऐसी कोई वस्तु नहीं होती, जिसमें सत्वगुण न हो, रजोगुण न हो और तमोगुण न हो.
 ‘सर्वस्मिन् सर्वम्’- यह सिद्धान्त है सांख्य का.
 शैवों का सिद्धान्त है कि यह सब का सब स्व- संवित् का ही, आत्म संवित् का ही सार है.
 वेदान्तियों का सिद्धान्त है कि अधिष्ठान में सब अध्यस्त हैं और अध्यस्त के गुण-दोष से अधिष्ठान का किंचित् भी संबंध नहीं है.
 इसलिए हम लोग जो गुण-दोष की चिन्ता करते हैं, वह क्या हैं?
 अरे, प्रलय हो जायेगा महाराज!
 तो नयी सृष्टि आयेगी और नयी सृष्टि आयेगी तो उसका प्रलय भी होगा.
 तब फिर फिक्र करने की जरूरत क्या है?
 यह तो महाराज ऊँट पर बैठे हैं.
 एक मारवाड़ी सेठ थे, जो ऊँट पर यात्रा कर रहे थे.
 उनके पास बीस तीस किलो की पोटली थी.
 उनके मन में दयाभाव का उदय हुआ कि ऊँट पर मैं खुद भी बैठा हुआ हूँ और बीस-तीस किलो की पोटली भी रखे हुए हूँ.
 यह तो ऊँट के साथ बड़ा भारी अन्याय हो रहा है, तब उन्होंने पोटली उठाकर अपने सिर पर रख ली ; पोटली को अपने सिर पर रख लिया है.
 अरे, तुम तो ऊँट ही पर बैठे हो.
 वह भार तुम्हारे सिर पर है और तुम्हारा भार ऊँट के सिर पर है.
 ऊँट का बोझ तो कम नहीं हुआ, मगर तुमने अपने सिर पर रएक बोझ और बढ़ा लिया है ; अरे बाबा!
 इसको भी ऊँट की पीठ पर रख दो!
 जिसकी पीठ पर तुम हो, उसी की पीठ पर पोटली भी है, सो फिक्र करने की जरूरत नहीं है.
 एक पत्नी के पति चले गये परदेश, तो पड़ोसियों ने पूछा कि तुम्हारे पति खाने-पीने की बन्दोबस्त क्या कर गये हैं?
 पत्नी ने कहा कि खाने वाला पति परदेश गया है, लेकिन किलाने वाला पति तो हमारे घर में ही है.
 तो इस दुनिया में झूठी फिक्र करके लोग अपना दिमाग खराब करते हैं.
 अगले क्षण में क्या होगा- इसका ज्ञान किसी को नहीं है.
 अगले इंच पर क्या मिलेगा- यह भी किसी को मालूम नहीं है.
 तुम्हारे मन में दूसरी बात कौन सी आयेगी- यह बता तो दो!
 तो कहे को फिक्र मोल लेते हो?
 सिनेमा में जो दृश्य आने वाला है, उसकी कहानी पहले से पढ़ने की कोई जरूरत नहीं है.
 जो दृश्य आता है, उसका मजा लेते चलो ; पहले से कहानी पढ़कर और उसे याद करके फिर सिनेमा देखने जाओगे तो उसका मजा भी कम हो जायेगा.
 इसलिए भगवान् कहते हैं कि सब भूतों में जो नानात्व की प्रतीति होती है- यह राजस ज्ञान है.
 जितने भी कार्य हैं, ये सब क्या है!
 एक कार्य में सब कार्य है, यह शरीर.
 इसके बाद कार्य तो और कोई हो ही नहीं सकतका.
 कार्य माने कर्म नहीं, कारण- निष्पाद्य.
 कार्य माने बनाया हुआ, जैसे घड़ा.
 एक आदमी की घड़े से बड़ी आसक्ति हो गयी कि यह तो अब जिंदगी भर हमारे साथ ही रहेगा.
 अब महाराज, एक दिन वह घड़ा फूट गया तो वह रोने लगा.
 पड़ोसी ने कहा कि अरे, रोते क्यों हो?
 तुम्हें पानी ही तो चाहिए.
 वह बोला कि नहीं, हमें तो वही घड़ा चाहिए.
 पड़ोसी बोला कि तब रो-रो कर मरो!
 वह घड़ा तो अब मिलने से रहा.
 एक साधु अपने पास चुनार में मिलने वाली काली हँड़िया रखता था.
 दूसरी कोई चीज नहीं थी उसके पास.
 चेला नहीं, कुटी नहीं, पैसा नहीं, लेकिन वह चुनार की हंडिया उसके पास जरूर रहनी चाहिए.
 वहाँ वह हँडिया टूट गयी.
 आखिरर थी तो माटी की ही.
 जरा सी चोट लगी, तो फूट गयी.
 उसने कहा कि हम तो उस हंडिया के बिना नहीं रह सकते.
 अब महाराज, लाहौर से वह गाड़ी पर सवार हुआ और किराया देकर चुनार आया ; चुनार में आया हंडिया रुपये बारह आने में मिलती थी ; उसे खरीदा और फिर किराया देकर लाहौर गया क्योंकि उसे तो वही हँडिया चाहिए थी.
 अरे, यह देह की हंड़िया भी वैसी ही है.
 यह हँड़िया ही तो है; और क्या है!
 हँड़िया भी कैसी है?
 खून की है, पीव की है, मांस की है, विष्ठा की है, मूत्र की है, हड्डी की है.
 इसका चमड़ा खोलकर देखो तो इस हँड़िया में ऐसा ही मसाला भरा हुआ है और लोग इसी को सब कुछ मानकर बैठे है.
 ‘यत्तु कृत्स्नवदेकस्मिन्कार्ये सक्तम्’- एक तो है यह कार्य, और इसी को सबकुछ मान करके लोग इसमें आसक्त हो गये हैं ; अच्छा, कुछ विचार करके लोगों ने इसमें आसक्ति की होगी.
 बोले नहीं- ‘अहैत्कम्’.
 इसके पक्ष में कोई तर्क नहीं है, कोई युक्ति नहीं है और इसी को सब कुछ मानने से कोई मनोरथ भी सिद्ध होने वाला नहीं है.
 यह अतत्वार्थवत् है ; इसमें कोई तत्वार्थ नहीं है.
 आखिर माटी होती तो कुछ दिन रहती भी.
 प्रत्यक्षरूप घट की अनित्यता देखने में आती है, प्रत्यक्ष प्रमाण सिद्ध है कि ‘आद्यन्तवान्’ है ‘घटो मिथ्या आद्यन्त्वात् ; ’ घट प्रत्यक्ष प्रमाण से आद्यन्तवान् है.
 पृथिवी भी मिथ्या है.
 क्योंकि अनुमान से यह कण-कण से बनी हुई है, इसलिए यह भी मिथ्या है, अनित्य है, आद्यन्तवान है.
 शास्त्र में उत्पत्ति प्रलय का श्रवण होने से आकाश भी मिथ्या है.
 इसी तरह ‘स्वब्रह्मत्वानुभवेन बाधमानत्वात्’ यह द्वैत मात्र भी मिथ्या है क्योंकि जब हम आत्मा का ब्रह्मरूप से अनुभव करते हैं, तब यह बाधित हो जाता है फिर आपकी जो आसक्ति है, वह कहाँ है?
 किस तर्क से है?
 प्रत्यक्ष से है?
 फिर उपमान से है?
 किस शास्त्र से किस स्वानुभूति से है?
 फिर कार्य में आसक्ति कैसे है?
 बोले कि ‘अतत्वार्थवदल्पं च’ यह तत्व नहीं है.
 जो नाम-रूप का निषेध को देने पर शेष रह जाये, वह तो तत्व है किन्तु नाम रूप आकार का निषेध करने पर घनत्व और देह दोनों ही शेष नहीं रहते हैं.
 जो अनारोपित नाम- रूप हैं ही नहीं, आरोपित नाम-तत्व होता है, ये तो महाराज, अनारोपित नाम- रूप हैं ही नहीं, आरोपित नाम रूप हैं, इसलिए अतत्वार्थवत् हैं.
 और अल्पम् अर्थात् अल्पकालव्यापी इनके जीवन है, अल्पदेशव्यापी इनका अवस्थान है और पदार्थों की गणना में अत्यन्त अल्प हैं.
 बता दे कोई कि मिट्टी के किस हिस्से के नाम घड़ा है, आकाश के किस हिस्से का नाम घटाकाश है और हमारे प्रकाशक ज्ञान के किस अंश का नाम घटज्ञान है?
 ‘यदल्पं तन्मर्त्यम्’- जो छोटा होता है, वह मर्त्य होता है.
 और ‘यो वै भूम तत्सुखम्’- जो भूमा होता है वह सुख होता है.
 इसीलिए कार्य में जो आसक्ति है, वह तामस आसक्ति है.
 देखो, ‘एकस्मिन् कार्ये’ का अर्थ करते हुए स्वामी शंकराचार्य तथा स्वामी शंकरानन्द ने कहा कि एक शालग्राम अथवा नर्मदेश्वर की शिला लेकर लोग बैठ जाते हैं और कहते हैं कि हमारे तो यही परमेश्वर हैं.
 अरे, यदि ऐसा है तो ‘जन्माद्यस्ययतः’ और ‘यतो वा इमानि भूतानि जायन्ते’ आदि शास्त्र वचनों का क्या अर्थ करोंगे?
 एक विज्ञान से सर्वविज्ञान का बोध कैसे होगा?
 इसलिए मात्र एक कार्य को- जो कि पैदा हुआ और मर जायेगा, और गढ़ा गया और फूट जायेगा- परमेश्वर मानकर उसी में आसक्त हो जाना तामस ज्ञान है.
 अतः आत्मचैतन्य को भी पूर्ण रूप से देखो ; यदि आत्मा में विभुत्व सर्वाश्रयत्व है तब भी तो वह परिपूर्ण ही होगा न.
 यदि एबोक आबाद में विशुद्ध हो तो अलग अलग विभुता होगी और विभुत्व सामान्य का जो आश्रय होगा, वह भी तो अदवितीय ही होगा.
 उसमें तो विभुत्व भी बाधित हो जायेगा.
 अतः प्रति आत्मा में विभुत्व मानने वाला जो सिद्धान्त है, वह वेदान्त की दृष्टि से यथार्थ सिद्ध नहीं होता.
 अब कर्म की चर्चा करते हैं-
 यह कर्म-त्रिपुटी है ; कर्म का त्रैगुण्य है.
 वह क्या है?
 आप जो काम करते हैं वह सन्ध्या-वन्दनादि अथवा मलोत्सर्गादि के समान नित्य-कर्म है क्या?
 नित्य कर्म एक ही तरह का नहीं होता.
 हम जो मन से, वाणी से, हाथ से, पैर से, उदर से पाप करते हैं, उसका अवलोकन करने के लिए सन्ध्या वन्दन करते हैं.
 हम स्नान करते हैं दैहिक मल प्रक्षालन के लिए और भीतर जो मलमूल भरा हुआ है, उसके निवारण के लिए शौच-लघु शंका जाते हैं ; यह जो शारीरिक मल प्रक्षालन है, यह नित्य कर्म है.
 और अविद्या मल का प्रक्षालन वास्तविक कर्म है.
 इसलिए भगवान् कहते हैं कि ‘संगरहितम्’ उसमें सटो मत और जो कुछ करो, वह ‘अरागद्वेषतः कृतम्’ बिना राग-द्वेष के करो.
 फिर कहते हैं कि ‘अफलप्रेप्सुना’ उसका कुछ फल मत चाहो और कर्म करो.
 यही सात्विक कर्म है- ‘ यत्तत्सात्विकमुच्यते ’.
 आओ, इस श्लोक पर थोड़ा और विचार कर लें.
 भगवान् इसमें बताते हैं कि सात्विक कर्म क्या है.
 निषिद्ध कर्म तो कभी सात्विक हो ही नहीं सकता, काम्य कर्म में कामना लगी रहती है जिससे राग-द्वेष आ जाते हैं और अकर्मण्यता में तो तमोगुण प्रत्यक्ष है ही.
 इसलिए ‘नियत’ का अरथ नित्यकर्म ही है- जैसे दोषापनयन- रूप मलमूत्र त्याग और स्नान आदि.
 जिससे नित्य के पाप का, मल का प्रक्षालन होता है, वह नित्य कर्म है जिसे किये बिना मलिनता आती है, उसका नाम नियतकर्म है और जो न करने पर प्रत्यवाय लगे, उसका नाम नियत कर्म है.
 ‘ संगरहितम् ’- उसमें भी संग न हो.
 मान लो कि कभी काल-लोप हो गया, कभी आश्रय-लोप हो गया, कभी पदार्थ लोप हो गया, तो संग होने पर, आसक्ति होने पर बड़ा भारी दुख होगा.
 अरे आज तो सूर्यास्त के समय संध्या वन्दन नहीं कर सका, आज सन्ध्या वन्दन करने में बहुत देर हो गयी.
 इस प्रकार नित्यकर्म में इतनी आसक्ति नहीं होनी चाहिए कि वह दुख जनक हो जाये.
 तब क्या करना चाहिए?
 बोले कि नित्यकर्म करना तो चाहिए, लेकिन ‘अरागद्वेषतः कृतम्’ राग-द्वेष से नहीं करना चाहिए.
 रागवत्, द्वेषवत् जो कर्म किया जाता है, वह सात्विक नहीं होता, क्योंकि राग में रंग है और द्वेष में जलन है.
 अच्छा, यह राग जो है; यह तो तन्मय कर देता है और संग में अन्यता रहती है.
 राग बिल्कुल रंजनात्मक हो जाता है.
 अमुक से हमको सुख मिला है, अमुक से हमको सुख मिला है.
 इस प्रकार जिससे हमको सुख मिला है, उसकी याद करके और उसी के साथ अपने मन को फँसा देना राग है- ‘सुखानुशयो रागः.
 ’ हमें तो कढ़ी और भात चाहिए; हमें तो हलवा पूरी चाहिए, उससे राग हो जाता है और जो नहीं चाहिए, उससे द्वेष हो जाता है.
 ‘द्वेषतः’ जब द्वेष हो जाता है तब ऐसा होता है कि यह चीज हमारे सामने आनी ही नहीं चाहिए.
 ‘ अफलप्रेप्सुना ’ किसी भी काम में फल की इच्छा न हो.
 और सब आचार्यों ने तो इसका अर्थ किया है कि फल की चाहना न कररके कर्म किया जाये, किन्तु एक आचार्य ने इसका अर्थ इस प्रकार किया है कि अफल माने ब्रह्म.
 जो फल है माने जो कर्मफल है वह ब्रह्म नही है.
 ‘अफलप्रेप्सना’ माने किसी कर्म से किसी उपासना से, किसी योग से जो पल की उत्पत्ति होती , उस फल से विलक्षण जो है, सो अफल है.
 अफल कौन है?
 ब्रह्म है.
 अफल प्रेप्सुना माने ‘ब्रह्मजिज्ञासुना’.
 ब्रह्म जिज्ञासा से जो कर्म किया जाता है, उसे अफल-प्रेप्सा से किया हुआ कर्म कहते हैं.
 उन्होंने फल की ऐसी व्युत्पत्ति बतायी है कि ‘किं नाम फलम्’?
 फल क्या है?
 बोले कि- ‘फलं विषयम् मीयते यत्’ फल बहुत छोटी चीज है.
 एक अंगूर की डाल में हजारों अंगूर लटके हैं और वे कितने छोटे-छोटे दिखते हैं.
 फल-विषय उन्हें तोड़ने खाने में दो चार दिन की देरी हो जाये तो वे ‘मीयते च’ सड़ जायेंगे बिल्कुल.
 इसी का नाम फल होता है.
 लेकिन यह जो परब्रह्म परमात्मा है, यह देश-काल वस्तु से अपरिच्छिन्न होने के कारण फल नहीं है- छोटा नहीं है और लयशील भी नहीं है, इसका नाश नहीं होता, यह अविनाशी है.
 इसलिए यह अफल माने ब्रह्म है ; ब्रह्मजिज्ञासु जो कर्म करता है- कि इसमें हमें तत्वज्ञान हो जाये- उसी कर्म को सात्विक कहते हैं.
 काम-भोग की इच्छा तो हुई कामना.
 अंतःकरण संचित करने वाली वस्तु कामना है और अहंकार साधारण है.
 अहंकार प्रकृति वंश में उत्पन्न है और अस्मिता अविद्या वंश में उत्पन्न है.
 ये दोनों जब एक में जुड़ जाती हैं, तब अहंकार बलवान् हो जाता है.
 मैंने बड़े-बड़े विद्वानों को देखा है; वे साधारण संन्यासियोंको हाथ नहीं जोड़ते, माने आश्रम श्रेष्ठ्य को बिल्कुल स्वीकार नहीं करते, न ही त्याग श्रेष्ठ्य को स्वीकार करते हैं.
 वे बिल्कुल स्तम्भ की तरह स्तब्ध खड़े रहते हैं- ‘साहंकारेण वा पुनः’.
 ‘ क्रियते बहुलायासम् ’- भीतर हुआ अहंकार, मन में आयी कामना और बाहर कर्म करने में बड़ा भारी आयास करना पड़ा.
 तो क्या होता है?
 महाराज, मैंने देखा है, दो दिन पहले चावल और उड़द को भिगोया जाता है.
 तीसरे दिन उसकी पिसाई हुई और दोसा बनता है.
 यह मद्रास का भोजन है.
 जरा सा तो कुछ खाना दो इडली खाना और दो डोसा खाना; पर बनता है तीन दिनों में.
 अरे भाई, कर्म आयास साध्य नहीं होना चाहिए; वह तो अनायास होना चाहिए, सहज होना चाहिए.
 भोजन भी ऐसा ही करना चाहिए.
 श्रीमद्भागवत में कहा है कि ‘पथ्यं पूतं अनायासम्’ अर्थात् आप जो खायें, वह शरीर के लिए पथ्य हो, मन के लिए पवित्र हो और अनायास- उसे बनाने में बहुत आयास न करना पड़े.
 तीन ही तो बातें कहीं है.
 जो कर्म कामना के साथ, अहंकार के साथ और बहुत आयास के साथ किया जाता है, वह राजस होता है.
 अब भगवान् तामस कर्म की बात करते हैं.
 यह क्या है?
 ‘अनुबन्धम्’- पीठ के साथ, पीछे की ओर जो बँधा रहता है, उसका नाम अनुबंध है.
 माने यह काम करने का क्या नतीजा निकलेगा- इस पर जिसकी दृष्टि न जाये, जो अदूरदर्शी है, अपरिणामदर्शी है.
 तो अनुबंध का अरथ है कि अमुक कर्म करने के अधिकारी हैं कि नहीं.
 अब एक मन का पत्थर उठाना है और खुद उठकर दौड़ पड़े, कि हम उठाते हैं ; हमने अपने अधिकार का विचार ही नहीं किया कि एक मन का पत्थर हमसे उठेगा कि नहीं!
 तो एक अधिकारी का विचार, एक विषय का विचार, एक संबध का विचार, एक प्रयोजन का विचार- ये चार विचार जब इकट्ठे होते हैं, तब उसको अनुबंध बोलते हैं.
 मैं कर्म का अधिकारी हूँ कि नहीं, इस कर्म का स्वरूप क्या है; मेरे साथ इस कर्म का संबंध जुड़ता है कि नहीं, और इस कर्म से किस प्रयोजन की सिद्धि होगी- इसको अनुबन्धचतुष्ट्य कहते हैं.
 ‘ क्षयम् ’- से करने में कोई नुकसान तो नहीं है?
 अपना कोई नुकसान तो नहीं है?
 और ‘हिंसाम्’- किसी दूसरे का तो नुकसान नहीं है?
 और ‘अनवेक्ष्य च पौरुषम् ’- इसे हम कर सकते हैं कि नहीं?
 पहले अपने पौरुष की, अपनी शक्ति की, अपने बल की परीक्षा लेनी चाहिए.
 पड़ोसी राजा बड़ा बलवान् है और इसके ऊपर धावा बोल दिया ; तो वह कार्य तामसिक हो गया.
 इसी को पत्थर के साथ सिर टकराना कहते हैं.
 बलवान् शत्रु के साथ भिड़ना नहीं चाहिए, उससे सुलह कर लेनी चाहिए.
 महाराज, आपका कौन शत्रु बलवान् हो जायेगा, इसका पहले ज्ञान नहीं होता है; क्योंकि जब हम किसी से शत्रुता करते हैं न, तो हमसे मन ही मन शत्रुता रखने वाले जितने लोग होते हैं, वे प्रत्यक्ष शत्रु को देखने पर उसके साथी बन जाते हैं और तब हम कमजोर पड़ जाते हैं.
 इसलिए बलाबल का विचार करके ही कर्म करना चाहिए.
 ‘ मोहादारभ्यते कर्म ’- जब बिना सोचे-समझे, मोह-वश कर्म प्रारम्भ कर दिया जाता है, तब वह तामस हो जाता है.
 अब भगवान् कर्ता की त्रिविधता बताते हैं.
 क्योंकि कर्ता भी त्रिगुण में ही तो है न, वह निर्गुण तो नहीं है.
 ‘ मुक्तसंगोऽनहंवादी ’- एक तो कर्ता में संग न हो, संजन न हो और वह अनहंवादी हो अर्थात् अहंवादी न हो.
 उसके शील स्वभाव में अहंभाव न हो.
 अहंभाव में धर्मभाव न हो, अहंभाव में धर्मबुद्धि न हो.
 मैं ब्राह्मण हूँ, यह चाण्डाल है- इस प्रकार अहंवादी नहीं होना चाहिए.
 अहं बोलना भी नहीं चाहिए, अहं रखना भी नहीं चाहिए और अहं सोचना भी नहीं चाहिए.
 ‘धृत्युत्साह समन्वितः ’- काम करे तो धृति होनी चाहिए और उत्साह होना चाहिए.
 यह नहीं कि साइकिल दौड़ा रहे हैं तो ऐसे बेतहाशा दौड़ा रहे हैं कि उसे रोक ही न सकें, और मोट चलायें और ब्रेक लगाने की सामर्थ्य न हो.
 यह हमेशा अपने अन्दर रहनी चाहिए.
 जहाँ अपने में रोकने की सामर्थ्य न हो, वहाँ कर्म बिगड़ जाता है.
 इसलिए धृति होनी चाहिए और उसके साथ-साथ-साथ उत्साह भी होना चाहिए.
 उत्साह नहीं होगा तो आप कुछ भी नहीं कर सकेंगे.
 ‘ सिद्ध्यसिद्ध्योर्निविकारः ’- सिद्धि और असिद्धि में, सफलता और विफलता में निर्विकार होना चाहिए.
 ऐसे कर्ता को ही सात्विक कर्ता कहते हैं.
 देखो, सिद्धि-असिद्धि में निर्विकारता जो है, वह बड़ी भारी चीज है.
 एक बार मैं अपने एक मित्र से मिलने के लिए कई सौ मील पैदल गया.
 उस समय कुल तीन आने पैसे थे हमारेपास, और मैंने यह निश्चय किया था कि मैं तीन आने में ही उसके घर पहुँच जाऊँगा.
 एक आने का चिवड़ा लिया और जब भूख लगती तो उसमें पानी और नमक मिलाकर खा लेता.
 अब मैने यह तो जरूर सोचा था कि जब मित्र के घर पहुँच जायेंगे तो हमारी दसों उँगलियाँ घी में होगी.
 लेकिन जब वहाँ पहुँचा, तो पता चला कि मित्र तो बाहर कहीं सौ दो सौ मील दूर गये हुए हैं.
 वे मुझसे छोटे थे और उनके घर में उनकी पत्नी अकेली थी.
 और कोई नहीं मैंने खबर भेजी कि मैं आया हूँ तो उस मित्र-पत्नी ने खबर भेजी कि अरे, मेरे पति तो आपकी बड़ी प्रशंसा करते हैं; आपके बड़े मित्र हैं.
 उसने झट पड़ोसी के घर से एक माता को बुलाया और मेरे लिए बिस्तर बिछवा दिया तथा खाने की व्यस्था कर दी.
 अब वहाँ रहना तो उचित था ही नहीं.
 मुझे यह भी सोच लेना था कि अगर वे घर में नहीं मिलेंगे तब क्या होगा?
 जुये में हमारी बाजी नहीं आयेगी तब क्या होगा?
 संसार में दोनो पक्षों पर सोच-विचार कर निर्विकार भाव से कर्म करना चाहिए.
 ऐसे कर्ता को सात्विक कहते हैं.
 ‘ रागी ’- जिस मनुष्य की कर्मों में और उनके फल रूप लोक परलोक के भोगों में ममता है, आसक्ति है- ऐसे मनुष्य को रागी कहते हैं.
 ‘ कर्मफलप्रेप्सुः ’- जो कर्मों के फलरूप स्त्री, पुत्र, धन, मकान, मान बड़ाई, प्रतिष्ठा आदि लोक और परलोक के नाना प्रकार के भोगों की इच्छा करता है, उस स्वार्थ परायण पुरुष को ‘कर्मफलप्रेप्सु’ कहा जाता है.
 ‘ लुब्धः ’- धनादि पदार्थों में आसक्ति रहने के कारण जो न्याय से प्राप्त अवसर पर भी अपनी शक्ति के अनुरूप धन का व्यय नहीं करता तथा न्याय-अन्याय का विचार न करके सदा धन-संग्रह की लालसा रखता है- यहाँ तक कि दूसरों के स्वत्व को हड़पने की भी इच्छा रखता है, उसी को क्षुब्धः कहा जाता है.
 ‘ हिंसात्मकः ’- जिस किसी भी प्रकार से दूसरों को कष्ट पहुँचाना ही जिसका स्वभाव है, जो अपनी अभिलाषा की पूर्ति के लिए कर्म करते समय अपने आराम तथा भोग के लिए दूसरों को कष्ट देता है.
 ‘ अशुचिः ’- जो न तो शास्त्रविधि के अनुसारर जल-मृत्तिकादि से शरीर और वस्त्रादि को शुद्ध रखता है और न यथायोग्य बर्ताव करके अपने आचरण को ही शुद्ध रखता है, लेकिन भोगों में आसक्त होकर नाना प्रकार के भोगों की प्राप्ति के लिए शौचाचार और सदाचार का त्याग कर देता है, उसे अशुचि कहा है.
 ‘ हर्षशोकान्वितः ’- जो दिन भर में सौर बार होता है और सौ बार हँसता है, उसे महाभारत में मूढ़ बताया गया है-
 मूढ़ व्यक्ति दिन में सौ बार रोता है और सौ बार डरता है.
 पूछने पर कहता है कि अरे भाई, जब मेरा व्याह हुआ था, तब की बातें याद करके मुझे हँसी आ गयी.
 कोई पूछता है कि आज तो बड़े उदास दिखते हो, क्या बात है? ;   तो कहता है कि हमारी नानी मरी थी, तब की बाद याद आ गयी; इसलिए उदासी है ; तो यह बार-बार का हर्ष और शोक रजोगुणी व्यक्ति का लक्षण है.
 *********संक्षेप में जो कर्ता आसक्ति से मुक्त है, कर्मों का फल चाहने वाला है और लोभी है, स्वभावतः दूसरों को कष्ट देता रहता है, अशुद्धाचारी है एवं हर्ष शोक से लिप्त है- वह राजस है, रजोगुणी है.
 ‘ अयुक्तः ’- जो अयुक्त है, उसके मन में कभी आता है कि यह करें और कभी मन में आता है कि वह करें.
 कभी मन में आया कि खेत में जौ बो दें, कभी मन में आया कि गेहूँ बो दें ; फिर उसको उलट दिया कि आओ, इसमें बाजरा बो दें; आओ इसमें गन्ना बो दें.
 इस तरह वह पैदा तो कुछ होने ही नहीं देता है.
 रोज-रोज उलटता जाता है.
 दुर्गा पाठ का संकल्प किया था भगवती-तृप्त्यर्थम्.
 बाद में बेटे को आ गया बुखार.
 तुरंत संकल्प छोड़ दिया और बोला ‘रोगनिवारणार्थम्’ ; उसी समय घाटा हो गया तो बोला कि ‘धन-प्राप्त्यर्थम्.
 ’ अब पूरा पाठ तो किया नहीं और संकल्प पाँच सात बदल दिये.
 अब यह बेचारा दुर्गापाठ क्या करे?
 कहाँ जाये?
 मन-इन्द्रियों को वश में करके एक दृढ़ निश्चय रखना चाहिए.
 ‘ प्राकृतः ’- प्राकृत का तात्पर्य है कि हृदय में संस्कार रहना चाहिए, बालक की तरह प्राकृत या असंस्कृत बुद्धि बोकर नहीं रहना चाहिए.
 जो शास्त्रीय संस्कार है, उनसे युक्त रहना चाहिए ; एक प्राकृत होते हैं और एक संस्कृत होते हैं.
 जब हम अशुद्ध शब्द बोलते हैं तो वह प्राकृत हो जाता है और शुद्ध शब्द बोलते हैं तो वह संस्कृत हो जाता है.
 हमें हमेशा संस्कृत भाव से युक्त रहना चाहिए ; निसर्ग के अधीन नहीं रहना चाहिए.
 निसर्ग वह है, जो नीचे ले जाये.
 नेचर के अधीन हमें नहीं चाहिए; संस्कृत होकर रहना चाहिए.
 ‘ स्तब्ध ’- जो खम्भे की तरह रहता है महाराज, किसी को नमस्कार करना नहीं जानता.
 उसे धनमद है, ऐश्वर्य मद है और घमण्डी है.
 ‘ नैष्कृतिकः ’- आलसी हो; अपने कर्तव्य का ध्यान न रखे.
 ‘ विषादी ’- जो हर समय विषाद में डूबा रहता है.
 एक सज्जन हमारे पुराने मित्र हैं.
 महीने में उनकी प्रायः दो-तीन दिन चिट्ठियाँ आती ही हैं.
 हमारे सामने उनका ब्याह हुआ; चार-छह बच्चे हुए.
 अच्छे खाते-पीते हैं, लेकिन आज तक उनकी कोई चिट्ठी ऐसी नहीं आयी कि जिसमें उन्होंने लिखा हो कि मैं सुखी हूँ.
 हर पत्र में लिखते हैं कि हाय-हाय, मुझे यह दुख है.
 अत्यन्त विषादग्राही अन्तःकरण है उनका.
 एक गोबर का कीड़ा, गुबरौला होता है.
 उसके सामने चीनी का ढेर रखो, और जरा सा गोबर ऊपर रख दो, तो वही चीनी के ऊपर चढ़कर जायेगा और चीनी नहीं, गोबर ही खायेगा.
 चींटी के सामने गोबर के ऊपर जरा सी चीनी रख दो तो वह गोबर को पार करके जायेगी और चीनी खा लेगी.
 तो तुम्हारा मन चीनी काने वाला है कि गोबर खाने वाला है?
 अरे, भगवान् जो करते हैं, उसमें सुख निकालो.
 अगर भगवान् ने तुम्हें अकेला कर दिया है, तो तुम्हें संन्यासी बना दिया.
 बाबाजी लोग चोटी काटते हैं, जनेऊ निकालते हैं और कहाँ-कहाँ भटकते हैं, तब संन्यासी होते हैं.
 ईश्वर ने तुम्हें अकेला कर दिया तो ईश्वर के बनाये संन्यासी हो गये तुम!
 इसमें रोने की क्या बात है?
 विषाद् करने की क्या जरूरत है?
 स्वतंत्रता दे दी है भगवान् ने.
 इतनी स्वतंत्रता तो तुम्हें मिल ही नहीं सकती थी.
 इसलिए विषाद छोड़ो और प्रसन्न रहो.
 ‘ दीर्घसूत्री ’- जो काम को टालता रहता है कि आज नहीं, कल करेंगे; कल नहीं परसों करेंगे.
 अरे,
 महामहोपाध्याय पंडित पंचानन तर्करत्न से मैंने अपने बचपन में एक कथा सुनी थी.
 वे सुनाते थे कि एक आदमी के चार बेटे थे ; चारों अपने-अपने काम में लगे ते.
 एक पढ़ता-लिखता था, दूसरा सेना में काम करता था, तीसरा वेद-पाठ करता था और चौथा खेत में काम करता था.
 चारों में रोज झगड़ा होता था.
 एक कहे कि मेरा काम अच्छा है तुम्हारा काम खराब है.
 एक दिन चारों की पंचायत बैठी.
 उन्होंने कहा कि देखो भाई, हमें अलग-अलग काम नहीं करना चाहिए, हम चारों को मिलकर कोई एक काम करना चाहिए.
 तो ऐसा कौन सा काम है, जो हम चारों को करना चाहिए?
 सोच-विचार कर वे इस नतीजे पर पहुँचे कि हमारे बाप-बूढ़े हैं.
 वे एक दिन मरेंगे, तो हम चारों को कन्धा लगाना पड़ेगा.
 वह काम तो हम चारों का है, तो क्यों न उसे जल्दी से जल्दी कर दिया जाये?
 एक ने कहा कि ‘कालि करे सो आज कर.
 ’ दूसरे ने कहा कि ‘आज करे सो अब.
 ’ अब पिताजी महाराज पलंग पर सो रहे थे.
 चारों पुत्रों ने पलंग के पाये पकड़कर उठाये और बोले कि चलो श्मशान- यात्रा पर!
 बूढ़े पिता की नींद टूट गयी और वह समझ गया कि ये कुछ गड़बड़ कर रहे हैं.
 चारों को एक-एक चपत मारा और बोला कि वाह, यह तुम लोगों की अकल है!
 तो ऐसे नहीं करना चाहिए महाराज!
 अपने-अपने काम में मनुष्य को सावधान रहना चाहिए, दीर्घसूत्री नहीं रहना चाहिए!
 मनुष्य को दीर्घसूत्री नहीं होना चाहिए, यह तामस कर्ता का लक्षण है.
 अब इसके बाद भगवान् बुद्धि और धृति दोनों का फर्क बताते हैं.
 यह पूर्ण रूप से भी बताते हैं और अलग-अलग भी बताते हैं.
 साभास बुद्धि का नाम कर्ता है.
 बुद्धि एक वृत्ति है और धृति वृत्ति-विशेष है.
 साधारण धारणात्मक वृत्ति का नाम बुद्धि है और विशेष धारणात्मक बुद्धि का नाम धृति है.
 यहाँ तीसवें श्लोक में भगवान् ने सात्विक बुद्धि की जो परिभाषा दी है, उसे ठीक समझ लेना चाहिए.
 कर्म कब तक करना और संन्यास कब लेना इसका अर्थ समझ लेना चाहिए.
 ‘प्रवृत्ति च निवृत्तिं च ’- संन्यास लेने की भी जरूरत होती है.
 यदि मनुष्य के मन में यह कल्पना रहे कि एक दिन मुझे संसार छोड़ना है, तो संसार में व्यवहार करते समय भी संसार से उसका राग नहीं होगा.
 और जिसके मन में छोड़ने की कल्पना ही नहीं है, वह क्या करेगा?
 आज पचास वर्ष पहले रामघाट में एक सफेद कपड़े वाले साधु थे.
 उनके पास इक्कीस गिन्नियाँ थीं.
 उनकी सेवा में कोई नहीं था.
 उन्होंने सोचा कि क्या करें इनका? ;   करेंगे तो जरूर.
 उन्होंने हलवा बनाया और हलवे में लगा-लगाकर सब गिन्नियाँ निगल गये.
 उनकी मृत्यु के बाद चेलों में लड़ाई हुई कि गुरुजी की गिन्नियाँ क्या हुईं?
 अब उनका शरीर जब चिता पर जला, तब राख में से गिन्नियाँ निकलीं.
 निश्चय हुआ कि इनसे भंडार किया.
 जब भण्डारे के लिए हलवा-पूरी बनी, तब कुत्तों ने आक्रमण कर दिया.
 उन्होंने न किसी ब्राह्मण को खाने दिया, न किसी साधु को खाने दिया.
 सब का सब जूठा कर दिया.
 तो बाबा, त्याग की वृत्ति भी मन में रखनी चाहिए.
 कहाँ तक प्रवृत्ति रखनी है और कहाँ तक निवृत्ति रखनी है- इसकी एक सीमा रखे होनी चाहिए और बुद्धि से उसे ठीक से समझना चाहिए.
 ‘ कार्याकार्ये ’- क्या कर्तव्य है, क्या अकर्तव्य है और किस काम से डरना चाहिए और किस काम को निडर होकर करना चाहिए- यह बात समझनी चाहिए.
 ‘बन्धं मोक्षं च या वेत्ति ’- अज्ञान से बंधन होता है, ज्ञान से मोक्ष की प्राप्ति होती है- ‘अशुद्धान्तःकरण से बन्धन होता है, शुद्धान्तःकरण से मोक्ष होता है- यह जब बुद्धि में, समझ में आ जाये, तब समझना चाहिए कि बुद्धि सात्विक है.
 यदि धर्म-अधर्म, कार्य-अकार्य ठीक-ठीक समझ में न आयें, ‘अयथावत्’- साफ-साफ ये सब मालूम न पड़ें, तो क्या करना चाहिए?
 यह समझना चाहिए कि ‘बुद्धिः सा पार्थ राजसी’- हमारी बुद्धि राजसी है.
 ‘अधर्म धर्ममिति या’- कई लोग अधर्म ही धर्म समझते हैं.
 ऐसा क्यों होता है?
 बोले कि ऐसा तब होता है, जब बुद्धि तमोगुण से, तमस् से आवृत होती है.
 ‘ सर्वार्थान्विपरीतांश्च ’- ऐसी बुद्धि , जो सभी बातों को विपरीत ही समझती है.
 यदि कोई हित की बात कहे, तो वह उसे अहित की बात ही समझती है.
 आपको जरा हँसी की बात सुनाता हूँ.
 एक श्रीमतीजी थीं, जो नागरी नहीं थीं, ग्राम्या थीं, गाँव की थीं.
 उनकी यह आदत थी कि जो काम करने को कहा जाये, उससे वे उलटा ही करती थीं, धीरे-धीरे उसके पति ने यह बात समझ ली और वे जान-बूझकर पहले उलटा बोलते थे कि यह सुलटा कर ले.
 जैसे, रसोई बनानी हो, तो कहते कि आज रसोई मत बनाना.
 वह कहती कि जरूर बनाऊँगी.
 एक दिन उसके मायके में कोई काम था.
 पति ने कहा कि देखो भाई, अब मैं तुम्हें तुम्हारे मायके कभी नहीं ले जाऊँगा.
 वह बोली कि मैं तो आज ही जाऊँगी ; अब वह पति के आगे-आगे चल पड़ी.
 मार्ग में नदी आयी तो पति बोले कि देखो, कुछ भी हो, हम नदी पार नहीं जायेंगे.
 श्रीमती बोलीं कि मैं तो जरूर पार करूँगी.
 नदी थी बहुत गहरी और उसकी धारा थी बहुत तेज.
 पति ने कहा कि देखो, नदी पार करनी ही हो तो वह पेड़ की डाल मत पकड़ना.
 उसने कहा कि मैं तो जरूर पकड़ूँगी ; वह डाल को पकड़कर चलीं ; अब पति को भूल गया कि वह उलटा करती है.
 उसे कहना चाहिए था कि डाल छोड़ दो, छोड़ दो; लेकिन उसके मुँह से निकला कि पकड़े रहना.
 यह सुनते ही उसने झट से डाल छोड़ दी औ वह नदी में बह गयी.
 तो ‘ सर्वार्थान्विपरीतांश्च ’- इसका तात्पर्य यह है कि जो बुद्धि सीधा काम जानती ही नहीं है और सब अर्थों को, सब वस्तुओं को विपरीत ही देखती है- वह तामसी है.
 देखो, बुद्धि का अर्थ तो है समझना और धृति का अर्थ है रोकना.
 जैसे आप मोटर चला रहे हैं न, तो जिस ओर जाना है, उसे ठीक तरह से देखकर समझ लेना चाहिए कि रास्ता कैसा है.
 यह समझना जो है- यह बुद्धि है और रास्ते में कहीं मोटर छूट न जाये- इसके लिए हैंडल को, ब्रेक को सम्हालकर रखना- यह धृति है.
 दूसरे शब्दों में मन-प्राण-इन्द्रियों को जो क्रिया है, उसे धारण करने वाली धृति है और वह तब धारण करती है, जब बुद्धि योगाभ्यास करके व्यभिचारिणी बन जाती है.
 नहीं तो यदि बुद्धि व्यभिचारिणी हो, त क्षण में इधर और क्षण में उधर!
 गाँव में जब कोई ऐसी बहू आती थी, तब बोलते थे कि यह बहू क्या घर में आयी!
 छिन भर के लिए घर के भीतर जाती है तो छिन भर में दरवाजे पर लग जाती है!
 जब देखो, खिड़की से लगी रहती है और सड़कों वालों को झाँका करती है.
 तो ऐसी बुद्धि से काम नहीं चलता है ; इसलिए योगाभ्यास करके अपनी बुद्धि को व्यभिचारिणी बना लो.
 जो बुद्धि मन प्राण इन्द्रिय की क्रिया को धारण करने वाली है वह बुद्धि सात्विक है.
 धर्म-अर्थ- काम को ठीक-ठीक धारण करने वाली बुद्धि है, धृति है, वह राजस है.
 ‘प् रसंगेन फलाकांक्षी’- यदि कोई प्रसंग प्राप्त हो जाये तो सत्संकल्प करके काम कर लेना चाहिए.
 कभी निष्काम भाव से गायत्री पर जप कर रहे हैं तो आवश्यकता पड़ने पर कथा में बैठ गये हैं.
 कभी भगवती गायत्री देवी के संतोष के लिए उनके मंत्र के जप द्वारा अंतःकरण शुद्ध कर रहे हैं.
 लेकिन यदि ऐसा लगे कि हमारी बुद्धि ठीक निर्णय नहीं दे रही है तो ‘धियो यो नः प्रचोदयात्’- इसका संकल्प कर लिया कि हम गायत्री मन्त्र का जप करते हैं, जिससे कि हमारी बुद्धि शुद्ध अर्थ बताये.
 इसी तरह किसी का दिमाग खराब हो तो उसका दिमाग ठीक करने के लिए गायत्री का अनुष्ठान कर लिया.
 जो ऐसी धृति है, बुद्धि है- वह राजसी है.
 उनकी धृति तामसी है, जो दुर्मेधा लोग हैं और जिनकी धारणा शक्ति बिलकुल नहीं है ; धारणावती धी- को, धारणावती बुद्धि को, मेधा कहते हैं.
 जो अर्थ को छिन्न-भिन्न कर डाले, छेदन-भेदन कर डाले, उसे दुर्मेधा कहते हैं.
 गोमेध, अश्वमेघ में जो मेध धातु है, वह हिंसार्थक है.
 असल में बुद्धि तो वह है जो अज्ञान का नाश कर दे.
 मेधा का अर्थ धारणवती बुद्धि भी होता है.
 परंतु मनुष्य पकड़ता क्या है- यह तो देखो!
 वह नींद को नहीं छोड़ता है.
 पत्नी कहती है कि अहिन्नक समय हो गया है तो पति कहता है कि नहीं-नहीं, हमें नींद आ रही है.
 अरे भाई उठो, स्नान करो, फिर भोजन करना-प्रकाश का आदर नहीं करोगे तो ज्ञान का चिन्तन कैसे करोगे?
 नित्य प्रकाश देने वाले सूर्य भगवान् आ रहे हैं, उनका आदर करो. परंतु पति उत्तर देता है कि हमारा तो पश्चिम मुख है, जब इधर से रोशनी आवेगी तब उठेंगे.
 इस तरह लोग नित्यकर्म छोड़ देते हैं, लेकिन नींद नहीं छोड़ते.
 ‘ भयम् ’- इसी तरह लोग भय भी नहीं छोड़ते हैं.
 एक बादशाह पानी के जहाज से कहीं यात्र कर रहे थे.
 उसके साथ जो बहुत से लोग थे, उनमें एक मौलवी भी था.
 जब जहाज हिले तो वह बड़े जोर से चिल्लाये कि अरे मैं मरा, मैं मरा.
 उसकी चिल्लाहट सुनकर बादशाह को नींद नहीं आती थ.
 उन्होंने मौलबी को बहुत समझाया- बुझाया, लेकिन वह तो माने ही नहीं.
 अंत में वजीनर ने बादशाह से कहा कि हुजूर, अगर आप इजाजत दें, तो हम मौलबी साहब का चिल्लाना बन्द करवा दें.
 अब जब फिर मौलबी साहब चिल्लायें तो वजीर ने अपने तीन चार सिपाहियों को हुक्म दिया कि इन्हें उठाकर समुद्र में फेंद दो, लेकिन ध्यान रहे कि ये मरने न पायें.
 अब समुद्र में ले जाकर दो-चार बार ऊपर-नीचे किया फिर बाहर निकाल दिया, तत्पश्चात् सिपाही बोले कि देखो मौलबी साहब, अबकी आपने मुँह से आवाज निकाली तो समुद्र में फेंक ही देंगे तो फिर नहीं निकालेंगे.
 तो ऐसी भी जरूरत कभी-कभी पड़ती है.
 इस तरह लोग भय पकड़ लेते हैं, शोक पकड़ लेते हैं, विषाद पकड़ लेते हैं, लेकिन खुशी नहीं पकड़ते.
 और भगवान् ने तुम्हें ऐसा मनुष्य शरीर दिया है तो भी, भगवान् के यह देने पर भी तुम खुश नहीं हुए.
 कहते हो कि हाय-हाय, आज तो हमारा यह नुकसान हो गया.
 बड़े अन्यायी हैं भगवान्, पाँच आने पैसे हमारे खो गये.
 तुम्हें अपने अनमोल मानव शरीर का कुछ ख्याल ही नहीं है और तुम केवल भय पकड़ते हो, शोक पकड़ते हो, विषाद पकड़ते हो, मद पकड़ते हो- ‘भयं शोकं विषादं मदमेव च.
 ’ ऐसा इसलिए है कि संसार के लोग भोग से लिपटे हुए हैं और मतवाले की तरह रहते हैं.
 ऐसे जो दुर्मेधा लोग हैं, उनकी बुद्धि तमोगुणी होती है.
 भगवान् कहते हैं कि हे अर्जुन!
 भरतर्षभ!
 अरे, तुम श्रेष्ठ हो, भरतर्षभ, वृषभ हो, बड़े भारी समझदार हो तुम.
 अब तुम मुझसे तीन तरह के सुखों के विषय में सुनो.
 एक होता है निसर्ग सुख, नैसर्गिक सुख- जैसे खाने का सुख, पीने का सुख, सोने का सुख!
 यह सुख संसार में पशु-पक्षियों में भी देखने में आता है.
 लेकिन तुम इसमें मत रहना.
 शास्त्र, गुरु और उचित प्रज्ञा से जो कर्तव्य मालूम पड़े, उसका अभ्यास करना.
 देखो, सोने का सुख नैसर्गिक है लेकिन सूर्योदय से पहले उठकर स्नान करके सन्ध्या-वन्दन करने का जो सुख है, वह अभ्यास जन्य है- ‘अभ्यासाद्रमते यत्र.
 ’ जब तुम ऐसा अभ्यास करोगे तब तुम्हारी आदत बन जायेगी और फिर बिना स्नान के, बिना सन्ध्या-वन्दन के आनन्द नहीं आयेगा, बल्कि उसके लिए मन में ग्लानि बनी रहेगी. इसलिए अभ्यास करके अपने मन को अच्छे कामों में लगाना चाहिए.
 यह सात्विक सुख है.
 ‘दुखान्तं च निगच्छति’- अपने दुख को मिटाना चाहिए. यह कैसे मिटेगा?
 इस संबंध में मैं अपनी ही बात सुनाता हूँ.
 मेरे बाबा का मुझसे बहुत प्यारा था.
 जब उनका देहावसान हुआ, तब मैं सोलह सत्रह बरस का था.
 उनकी लाश पड़ी थी दरवाजे पर और मैं बैठा था; पर मुझे ख्याल नहीं था कि उनकी लाश पड़ी है.
 मुझे यह ख्याल था कि उसे जलाने के लिए लकड़ी चाहिए, ग्राम-ग्राम में यह खबर पहुँचानी चाहिए.
 उसके बाद जो भण्डारा होगा, उसके लिए गेहूँ चाहिए, घी चाहिए, बुरा चाहिए.
 देखो न, यह श्राद्ध नैसर्गिक थोड़े ही है, लेकिन उसने ‘दुःखान्त च निगच्छति’- मेरे पितामह के मरने का सारा दुख ही भुलवा दिया.
 ‘ यत्तदग्ने विषमिव परिणामेऽमृतोपमम् ’- तो अभ्यास में मन रमे और उसके दुख की ओर से मन हट जाये.
 पहले अभ्यास करना अच्छा न लगे- ऐसा लगे कि अरे, यह तो दुख है; ऐसा मालूम पड़े कि अरे, यह तो हमारी हत्या कर रहा है, लेकिन बाद में जिसका परिणाम अमृतोपम सुख की प्राप्ति हो.
 ‘ तत्सुखं सात्विकं प्रोक्तम् ’- उस सुख को सात्विक सुख कहते हैं.
 इसकी एक पहचान यह है कि ‘ आत्मबुद्धिप्रसादजम् ’- आत्माकार बुद्धि जब निर्मल होती है तब सात्विक सुख सापेक्ष नहीं होता, बाहर की चीजों से नहीं आता; अपनी बुद्धि की निर्मलता से ही इस सुख की प्राप्ति होती है.
 यह सात्विक सुख है.
 निर्गुण सुख इससे भी विलक्षण होता है.
 सात्विक सुथ तो अभ्यास से पहले नहीं था, अभ्यास के बाद आया है और निर्गुण सुख अभ्यास के बाद नहीं आया, यह तो स्वरूप सुख है.
 आत्यन्तिक सुख है.
 यह पहले से विद्यमान है, केवल अज्ञान से प्रतीत नहीं होता था.
 यह इन्द्रियों एवं विषयों का संयोग नहीं है; देश से परिच्छिन्न नहीं है और तामसिक नहीं है.
 यह कालजन्य नहीं है, काल से परिच्छिन्न नहीं है और अभ्यास से विलक्षण है.
 इस प्रकार निर्गुण सुख सात्विक सुख से विलक्षण होता है.
 वह बुद्धिग्राह्य होने से तामस नहीं है, अतीन्द्रिय होने से राजस नहीं है और आत्यन्तिक होने से आभ्यासिक नहीं है.
 ऐसा वह सुख होता है.
 विषय और इन्द्रिय का संयोग होने पर जो सुख पहले अमृत की तरह मालूम होता है, वही ‘परिणामे विषमिव’ परिणाम में विष तुल्य हो जाता है.
 खाने में मीठा लेकिन उसका नतीजा कैसा? ;   जह जैसा.
 हमारे गाँव के पास एक ठाकुर साहब थे.
 वे हमारे पिताजी के शिष्य थे.
 मैं तो उनके सामने बच्चा था.
 ये बहुत बड़े और पढ़े लिखे थे.
 वे कभी-कभी मुझे एक श्लोक सुनाते थे.
 उसका अर्थ था कि कोई कहता है कि अमृत देवलोक में रहता है और कोई कहता है कि अमृत पृथिवी पर रहता है.
 लेकिन मैं कहता हूँ कि जिस मछली में नीबू का रस मिलाया हुआ हो, उसी में अमृत का निवास है.
 अब देखो रागवाली वृत्ति की बात सुनाते हैं.
 उनके भाई को हो गया जलोदार ; डाक्टर ने कहा कि मछली खाओगे तो मर जाओगे.
 जब वे अच्छे हो गये तो मछली खाये बिना उनका मन माने ही नहीं.
 उन्होंने मछली खायी उसी दिन वे मरर गये.
 ‘परिणामे विषमिव’.
 जीभ को तो बहुत बढ़िया चीज लगती है, लेकिन उसका नतीजा जहर हुआ.
 यह जानते हुए भी, कि यह चीज हमारे लिए मारक है- मनुष्य उसको छोड़ता नहीं है.
 इसे राजस सुख कहते हैं.
 जिस सुख में बुद्धि का नाश हो जाये, वह क्या है?
 लोग गम गलत करने के लिए शराब पीते हैं, अफीम खाते हैं या और कोई नशा करते हैं.
 यह पहले भी और बाद में भी केवल अपनी बुद्धि को मोह में डालना है.
 निद्रा, आलस्य, प्रमाद का जो सुख है, यह तमोगुणी है.
 असल बात तो यह है कि पृथिवी में, आकाश में, देवताओं में ऐसी को चीज नहीं जिसमें सत्व, रज, तम- ये तीन गुण न हों.
 सभी चीजों में तीन गुण हैं, क्योंकि सबका पूर्वाभास होता है, प्रागभाव होता है ; कहीं न कहीं से सब चीजें निकलती हैं.
 जहाँ से जो चीजें निकलती हैं, वे वहाँ से अपने उपादान का गुण लेकर आती हैं.
 जैसे देखो, चिड़िया की प्रकृति क्या है?
 उड़ना.
 तो वह उसको कहाँ से लेकर आयी?
 कौन सा योगाभ्यास करके उसने उड़ना सीखा था? ;   बोले कि भाई, उसके माँ-बाप को उड़ना आता था.
 उन्हीं में से अण्डा निकला और अण्डा फूटा तो चिड़िया निकली.
 इसलिए चिड़िया की प्रकृति ही है उड़ना.
 इसी प्रकार संसार में जितनी भी चीजें पैदा होती हैं, वे इन तीनों गुणों से किसी न किसी गुण की प्रधानता लेकर आती हैं.
 अब मैं आपको जो सुना रहा हूँ वह सुनने में थोड़ा अटपटा लटपटा लगेगा, लेकिन यह मेरी बुद्धि की उपज नहीं है, बल्कि पूर्वाचार्यकृत अर्थ है.
 उनका कहना है यदि आपको ब्राह्मणधर्म सीखना हो, तो आप मनुस्मृति से सीखिये.
 अध्ययन॰ अध्यापन, यजन, प्रतिग्रह- ये चारों मनुस्मृति में ब्राह्मण के धर्म कहे गये हैं.
 लेकिन यहाँ मैं धर्म नहीं बता रहा हूँ, बल्कि यह बता रहा हूँ कि ब्राह्मण, क्षत्रिय, वैश्य, शूद्र ये सब कर्मकृत कारण से बँटे हुए हैं.
 उन्होंने पूर्वजन्म में जो कर्म किये हैं- जैसा उनका उपादान है, उसकी प्रकृति लेकर ये पैदा हुआ हैं.
 इसलिए इनका भी सत्व, रज, तम के अनुसार स्वभाव होता है.
 जिसमें सत्व प्रधान है और रज उपसर्ज है माने गौम है- वह ब्राह्मण है.
 जिसमें सत्व उपसर्जन है और रज प्रधान है- तो उसका नाम क्षत्रिय है.
 इस तरह जिसमें रज प्रधान है और तम उपसर्जन है तो उसका नाम वैश्य है और जिसमें तम प्रधान है और रज उपसर्जन है तो उसका नाम शूद्र हो जाता है.
 इसलिए जो त्रिगुण हैं, वे प्रकृति में भरे हुए हैं और मिट्टी में भी, पानी में भी हैं.
 पानी भी चार तरह के होते हैं, मिट्टी भी चार तरह की होती है, पेड़-पौधे भी चार तरह के होते हैं और पशु-पक्षी भी चार तरह के होते हैं.
 ब्राह्मण ग्रंथों में जिन्हें हम सनातन धर्मी लोग वेद ही मानते हैं- इस प्रकार के विभागों का चाहे ब्राह्मण- वर्ण का हो, क्षत्रिय-वर्ण का हो, वैश्य-वर्ण का हो या शूद्र- वर्ण का हो- उसके भीतर ब्रह्मकर्म प्रकट है.
 यह पूर्वाचार्यों का भाष्य है, जो मैं आपको सुना रहा हूँ ; उसमें जो नौ गुण होने चाहिए वे क्या हैं?
 देखिये- शम (मन की शान्ति), दम (इन्द्रियों का निग्रह), तपस्या, शौच माने पवित्रता, क्षान्ति, ऋजुता माने सरलता, ज्ञान, विज्ञान और आस्तिक्य, ये नौ गुण जिसके भीतर प्रकट हो जायें- अभ्यास से नहीं, बिलकुल स्वभाव से ही आये हों, उसके अंदर ब्रह्मकर्म प्रकट है.
 वह ब्राह्मण वर्ण का है कि नहीं- इससे हमें मतलब नहीं है.
 जन्मना कर्मणा के विभाग तो बहुत हैं- उनको हम धर्मशास्त्र के अनुसार कहते हैं.
 यहाँ यह धर्मशास्त्र नहीं है, यह गीताशास्त्र है.
 जिसको ज्ञान और विज्ञान की प्राप्ति हो गयी, उसके लिए याजन-अध्यापन-प्रतिग्रह- इनकी क्या कीमत होती है?
 जहाँ ‘ज्ञान-विज्ञानमास्तिक्यम्’ बोल दिया, वहाँ याजन-अध्यापन-प्रतिग्रह का तो कोई प्रश्न ही नहीं है.
 यह तो ब्रह्मकर्म है और स्वभावज ब्रह्मकर्म है.
 यह विधेय ब्रह्मकर्म नहीं है, शास्त्र-विहित ब्रह्म कर्म नहीं है, यह तो स्वभावज ब्रह्म कर्म है.
 जहाँ शूरता है, तेज है, धृति है, दक्षता है, युद्ध से न भागना है, दान है और ईश्वर-भाव है- वहाँ स्वाभाविक क्षत्रिय कर्म है.
 हम यहाँ कर्म की बात करते हैं, वर्ण की बात नहीं करते हैं.
 ब्रह्मकर्म, क्षात्रकर्म, वैश्यकर्म, शूद्रकर्म और वह भी स्वभावज! ;   शास्त्रोक्त-विहित नहीं.
 जहाँ विहित कर्म का वर्णन होगा, वहाँ हम मनुस्मृति को नहीं छोड़ेंगेय़ यह बात हम आपको स्पष्टम्-स्पष्टम् बोलते हैं.
 ब्राह्मण के लिए किस कर्म का विधान है- यह चर्चा जहाँ होगी, वहाँ हम उसके यजन, अध्ययन और दान को धर्मार्थ कर्म कहेंगे तथा याजन, अध्यापन और प्रतिग्रह को जीविकार्थ कर्म कहेंगे.
 ब्राह्मण के लिए वे विहित हैं, शास्त्रोक्त हैं; परंतु यहाँ शास्त्रोक्त विधान का वर्णन कहाँ है?
 यहाँ तो स्वभाव का अनुवाद है.
 कृषि, गौरक्ष्य, वाणिज्य जहाँ है, वहाँ स्वाभाविक वैश्य कर्म है.
 जिसकी रुचि परिचर्या में ही हो, जिसका स्वभाव परिचर्या को ही स्वीकार करे, वह शूद्र कर्म है.
 शूद्रकर्म, वैश्यकर्म, क्षत्रियकर्म और ब्रह्मकर्म- ये चारों के चारों स्वभावज हैं, विहित नहीं हैं.
 इसलिए जिस मनुष्य में, जिस स्वभावज कर्म का दर्शन हो; उसमें ब्राह्मणत्व, क्षत्रियत्व, वैश्यत्व वा शूद्रत्व बीज रूप से विद्यमान है- यह बात माननी चाहिए.
 वर्णसंकर तो नहीं बनाना चाहते हो?
 बोले कि नहीं, नहीं ; कर्म करना हो तो बिलकुल मनुस्मृति के अनुसार कर्म करो- ‘स्वे स्वे कर्मण्यभिरतः ; ’ अपने-अपने कर्म में संलग्न रहो.
 यदि ब्रह्मज्ञान प्राप्त करना है तो अपने-अपने कर्म में लगकर प्राप्त करो.
 संसिद्धि माने अंतःकरण की शुद्धि.
 यह कौन प्राप्त करे?
 बोले कि ‘नरः’- यह नर के लिए है; यह मनुष्य के लिए है.
 अब भगवान् कहते हैं कि मनुष्य अपने कर्म में संलग्न रहकर किस प्रकारसे अंतःकरण की शुद्धि प्राप्त करता है- यह बात मैं तुम्हें बताता हूँ.
 असल में यहाँ कर्म और धर्म में फर्क है.
 धर्म-अधर्म दोनों कर्म से ही हैं.
 निषिद्ध कर्म भी कर्म ही है और विहित कर्म भी कर्म ही है.
 कर्म के दो भेद हैं- एक विहित और एक अविहित.
 विहित में भी एक नित्य है, एक नैमित्किक है और एक काम्य है.
 नित्य-कर्म संध्या-वन्दनादि हैं, नैमित्तिक कर्म उपवास, ग्रहण, स्नानादि हैं और काम्यकर्म यज्ञ यागादि हैं.
 एक और कर्म होता है, जिसका नाम होता है प्रायश्चितीय कर्म.
 यदि कोई भूल हो गयी है तो उसका परिमार्जन भी करना चाहिए.
 अब भगवान् बताते हैं कि आप जो कर्म करते हो, उसी कर्म से मैं आपका अन्तःकरण शुद्ध किये देता हूँ.
 यह भागवत मत है.
 देखो, कर्म विशेष का विधानहोता है स्मार्त- धर्म में और श्रौत-धर्म में.
 भागवत धर्म में क्या होता है?
 तुम जो कोई कर्म भी कर रहे हो, उस कर्म को भगवान् को समर्पित कर दो.
 ‘कायेन वाचा मनसेन्द्रियैर्वा.
 ’ ‘यद् यद् कर्म करोति तद् तदखिलं शम्भो तवाराधनम्.
 ’ ‘नारायणायेति समर्पयेत्तत्.
 भगवान् कहते हैं कि बस, दो बातों का ध्यान रखो- एक तो यह, कि किसके लिए कर्म कर रहे हो और दूसरा यह कि जिसके लिए कर्म कर रहे हो, उसे ठीक-ठीक समर्पित कर रहे हो या नहीं.
 परमेश्वर सबका अन्तर्यामी है.
 जैसे बिजली सब पंखों को चलाती है, वैसे ही परमेश्वर चींटी से लेकर ब्रह्मा-पर्यन्त सबका संचालन करता है.
 ‘येनसर्वमिदं ततम्’- वह सबका उपादान है माने संपूर्ण जगत् का अभिन्ननिमित्तोपादान कारण है.
 ‘स्वकर्मणा तमभ्यर्च्य’- अपने कर्म से उसकी पूजा करो.
 ऐसा नहीं समझो कि अमुक कर्म से, यज्ञादि रूप कर्म से ही उसकी पूजा होती है.
 नहीं; जो कर्म तुम कर रहे हो, उसी कर्म से उसकी पूजा करो.
 यहाँ पूजा का अर्थ है समर्पण.
 तुम जगत् के अभिन्ननिमित्तोपादानकारण, सबके हृदयों में रहने वाले अन्तर्यामी और सबके शरीरों के रूप में प्रकट हुए परमात्मा के लिए कर्म करो, अपने स्वार्थ के लिए कर्म मत करो.
 यही कर्म का रहस्य है!
 इससे क्या होगा? ;   तुम्हारा अंतःकरण शुद्ध हो जायेगा.
 कर्म को यदि अपनी ओर खींचोगे तो तुम्हारा अंतःकरण अशुद्ध हो जायेगा और कर्म को परमेश्वर की ओर डाल दोगे तो कर्मजन्य जो अपूर्व है, वह तुम्हारे अंतःकरण से या तुम्हारे कर्तृत्व से नहीं सटेगा.
 अब प्रश्न यह है कि जिस श्रौत कर्म में, स्मार्त कर्म में ईश्वर का नाम ही नहीं है, उसमें यह ईश्वरार्पित कर्म कहाँ से होगा?
 इसलिए इस कर्म का नाम है भागवत धर्म.
 जो कर्म हम कर रहे हैं, वह ईश्वर के प्रति अर्पित कर रहे हैं.
 भंगी झाड़ू लगा रहा है तो क्या कर रहा है?
 कि सड़क साफ कर रहा है, नाली साफ कर रहा है.
 क्यों कर रहा है?
 कि सर्वात्मा प्रभु की सेवा के के लिए कर रहा है.
 उसी से उसके अंतःकरण की शुद्धि होगी.
 इसी तरह एक ब्राह्मण स्नानादि से पवित्र होकर यज्ञ यागादि कर रहा है, वेदपाठ कर रहा है तो उसी से उसके अंतःकरण की शुद्धि होगी इसी तरह एक ब्राह्मण स्नानादि से पवि6 होकर यज्ञ-यागादि कर रहा है, वेदपाठ कर रहा है तो उसी से उसके अंतःकरण की शुद्धि होगी.
 परंतु होना चाहिए वह ईश्वर प्रीत्यर्थ ही.
 कर्म का स्वरूप क्या है?
 कर्ता कौन है?
 यह अधिकार का विचार और कर्म के स्वरूप का विचार श्रौत स्मार्त धर्म का मुख्य अंग है.
 किन्तु भागवत धर्म का मुख्य अंग यह है कि वह किसके लिए किया जा रहा है.
 यह बात कर्म करने वाले के ध्यान में आनी चाहिए.
 वह तो यही कहता है कि ‘त्वदीयं वस्तु गोविन्द तुभ्यमेव सरमपेय’ हे प्रभु, तुम्हारी चीज तुम्हें अर्पित है.
 कर्म को गलत मत समझो ; कर्ता को गलत मत समझो.
 कर्ता जिस कर्म को कर रहा है, उसे यदि वह ठीक-ठीक कर रहा है तो भले ही उसमें बाहर से देखने में कोई गुण नहीं मालूम पड़े, लेकिन उसी से परमेश्वर की पूजा हो जायेगी.
 भला झाड़ू लगाने में क्या गुण मालूम पड़ेगा?
 नाली साफ करने में क्या गुण मालूम पड़ेगा?
 भले वह अवगुण मालूम पड़ता हो, लेकिन अपने स्वधर्म का जो पालन है, उसी से भगवान् की पूजा करो.
 भगवान् कर्म का स्वरूप देखकर प्रसन्न नहीं होते.
 वे तो यह देखकर प्रसन्न होते हैं कि कर्म किनके लिए किया गया है.
 ‘शबरी देखैले रे सपनवाँ आजु घर रामा अइहैं ना.
 ’ झाड़ू लगाकर रास्ते को साफ रखती है, वेदी बनाती है, कुशासन लगाती है, फल लाकर रखती है कि आज हमारे घर में राम आयेंगे.
 आज राम आयें चाहे न आयें, लेकिन शबरी झाड़ू रोज लगायेगी, आसन रोज बिछायेगी, अपना काम रोज करेगी.
 अब यह कहो कि शबरी यह सोचे कि जब हम वेदपाठ करेंगे, यज्ञ करेंगे तब हमारे ऊपर भगवान् प्रसन्न होंगे तो ऐसा नहीं है.
 ‘स्वभाव-नियतं कर्म कुर्वन्नाप्नोति किल्विषम्’ स्वभाव नियत कर्म में कोई किल्विष की प्राप्त नहीं होती.
 ‘सहजं कर्म कौन्तेय स्नदोषमपि न त्यजेत् ’ एक आदमी ने अपने एक डॉक्टर मित्र से कहा कि भाई यह जो मेरी इन्द्रिय बहुत गन्दा काम करती है, मल निकालती है, बड़ी मलिन है.
 इसको प्लास्टिक सर्जरी से बन्द कर दो.
 डाक्टर ने कहा कि अरे भलेमानष, यदि इसे बन्द कर दोगे तो जिन्दा रहोगे कैसे?
 तुम तो मर जाओगे.
 इससेतो मूत्रोत्सर्ग होता है और यह स्वास्थ्य के लिए जरूरी है.
 यदि नाक में से बलगम न निकले, आँख में से कीचड़ न निकले, शरीर में से पसीना न निकले तो शरीर कैसे स्वस्थ रहेगा?
 ये तो सहज कर्म हैं न!
 इनमें दोष नहीं है.
 ‘ सर्वारम्भा हि दोषेण धूमेनाग्निरिवावृताः ’ ऐसा कोई कर्म नहीं है जिसमें दोष न हो.
 जब ब्राह्मण लोग हवन करते हैं तब क्या जौ में, तिल में चावल में कीड़े नहीं होते हैं?
 क्या लकड़ी में कीड़े नहीं होते हैं?
 आग जलती है तो उसमें हिंसा नहीं होती है?
 क्षत्रिय लोग जब देश की रक्षा के लिए युद्ध करते हैं तो क्या उसमें हिंसा नहीं होती है?
 वैश्य लोग जो गोरक्षा-वाणिज्य आदि करते हैं, अन्नादि को तौलते हैं, क्या उसमें हिंसा नहीं होती है?
 क्या फावड़ चालने में हिंसा नहीं होती है?
 बाबा, इसके लिए मुँह पर पट्टी बाँधने की जरूरत नहीं है.
 ऐसा काम ही नहीं है, जिसमें दोष न हो और ऐसी कोई आग नहीं है, जिसमें धुआँ न हो.
 तब?
 इसलिए किसी भी कर्म में और कर्मपल में आसक्ति मत करो और कहीं भी कर्तृत्व का अभिमान मत करो.
 अन्त में सब छोड़ना पड़ेगा.
 पहले कर्म का आरम्भ करो और फिर निष्कर्म्य का अनुभव करो ; यही पद्धति है इसकी.
 यदि कर्म नहीं करोगे तो ‘ संन्यासं तु महाबाहो दुःकमाप्तुमयोगतः.
 ’
 देखो, गीता का जो कर्मयोग है, वह संन्यासाविरोधेन कर्मयोग है, संन्याससमन्वित कर्मयोग है.
 संन्यास की पूर्वावस्था का नाम कर्मयोग है और कर्मयोग की उत्तरावस्था का नाम संन्यास है.
 कर्मयोग नहीं करोगे तो संन्यास नहीं मिलेगा.
 यदि कर्म का आरम्भ नहीं करोगे तो नैष्कर्म्य की प्राप्ति ही नहीं होगी- ‘न कर्मणामनारम्भा नैषकर्म्यं पुरुषोऽश्रुते’.
 तो फिर कर्म कैसे करें?
 ‘ असक्तबुद्धिः सर्वत्र ’- एक बात यह कि मन में आसक्ति न हो- न देश में, न काल में और न वस्तु में.
 हम इसी मकान में रहेंगे, हमेशा यही ऋतु बनी रहे और हमेशा यही चीज खाने को मिले- यह सम्भव नहीं है.
 मनुष्य जितात्मा तब होगा, जब मन और इन्द्रियाँ वश में होंगी.
 एक बात और है.
 कई लोग कहते हैं कि भाई, जो नहीं है, उसको हम नहीं चाहते हैं.
 हम इतना ही चाहते हैं कि जदो हमारे पास है, वह बना रहेगा?
 अरे बाबा, तुम्हारे अपने जो बाल हैं, वे नहीं बने रहते हैं.
 ये काले से सफेद होकर झड़ जाते हैं.
 एक दिन कई स्त्रियाँ इकट्ठी होकर बोलीं कि आज हम भिन्न-भिन्न रंग की साड़ियाँ पहने.
 किस-किस रंग को पहनोगी?
 बोली कि आज अपने पति के बालों जैसे रंग की पहनेंगी ; अब8 किसी ने काली साड़ी पहनी, क्योंकि उसके पति के बाल काले थे.
 किसी ने सफेद पहनी, क्यों कि उसके पति के बाल सफेद थे ; किसी ने भूरी पहनी क्योंकि उसके पति के बाल काले थे.
 किसी ने सफेद पहनी, क्योंकि उसके पति के बाल सफेद थे.
 किसी ने भूरी पहनी क्योंकि महाराज, उसके पति के बाल भूरे हो गये थे ; अब एक ने कहा कि मेरे पति के सिर पर तो बाल ही नहीं हैं, अब मैं किस रंग की साड़ी पहनूँ?
 तो, आँख बनी रहे, कान बने रहें, मुँह बना रहे- यह चाहना व्यर्थ है, क्योंकि ये बने रहने वाले नहीं है.
 जैसे सिर के बाल उड़ जाते हैं और गंजापन आ जाता है, वैसे ही इन्द्रियों में भी असमर्थता आ जाती है.
 अब देखो, भगवान् ने अब तक सिद्धि- संसिद्धि की बात की है, अब नैष्कर्म्य- सिद्धि की बात करते हैं.
 यह नैष्कर्म्य- सिद्धि क्या है?
 वह कैसे मिलेगी? ;   किस कर्मयोग से मिलेगी?
 जब कर्मयोग द्वारा शुद्धान्तः करण हो जायेगा, जब जीवन में अकर्तृत्व, अभोक्तृत्व आ जायेगा, तब नैष्कर्म्य- सिद्धि की प्राप्ति होगी.
 यह कर्मयोग को मानते हैं, किन्तु कर्मयोग पूर्वावस्था है और संन्यास उत्तरावस्था है.
 हम क्रम-समुच्चय मानते हैं और क्रम-समन्वय मानते हैं.
 इसलिए कर्मयोग करके पहले अंतःकरण को शुद्ध कर लो.
 वह सिद्धि है- ठीक है.
 परंतु नैष्कर्म्यसिद्धि के साथ जो ‘परमां’ लगा हुआ है, उसका अर्थ है ‘यत् परो नास्ति’- जिसके परे कुछ नहीं है ; ऐसी नैष्कर्म्यसिद्धि है, जहाँ कर्ता, कर्म, कर्मफल, करणादि का बिलकुल संयोग नहीं रहता है.
 अच्छा महाराज, वह मिलेगी कैसे?
 भगवान् बोले कि ‘संन्यासेनाधिगच्छति.
 ’ यह नैष्कर्म्य सिद्धि जब मिल जाती है तब ब्रह्मज्ञान हो जाता है.
 एक है कर्मयोग जन्य सिद्धि, जो अंतःकरण की है और दूसरी है ब्रह्मज्ञान के अव्यवहित पूर्व होने वाली नैष्कर्म्य-सिद्धि.
 परमा नैष्कर्म्य- संसिद्धि ब्रह्मज्ञान के अव्यवहित पूर्व ही होती है.
 देखो भाई, यदि आपको भागवत धर्म का पालन करना हो तो आप एकनाथी गीता पढ़िये.
 वे ज्ञान के बाद भागवत धर्म मानते हैं.
 यदि आपको योग के साथ ज्ञान जोड़ना हो तो ज्ञानेश्वरी टीका पढ़िये.
 ज्ञानेश्वरी टीका बहुत बिलक्षण है.
 उसे पढ़कर आप श्लोक भूल जायेंगे.
 महात्मा गांधी अपनी टीका को अनासक्ति योग कहतेहैं और मधुसूदनजी बुद्धियोग बोलते हैं.
 यदि आपको राजनीति में काम करना हो तो गीता – प्रेस की गीता बहुत अच्छी है.
 योगन्दकाजी और तिलक की टीकाओं में यही फर्क है कि गोयन्दकाजी साधनरूप से कर्मयोग अनिवार्य मानते हैं और तिलक ज्ञान होने के बाद कर्मयोग को अनिवार्य मानते हैं.
 यदि भक्ति करनी हो तो विश्वनाथ चक्रवर्ती, वल्लभाचार्य और पुरुषोत्तमजी की टीका पढ़ो.
 शरणागति लेनी हो तो श्रीरामानुजाचार्य की टीका पढ़ो.
 क्रियायोग लेना होतो मध्वाचार्यजी की टीका पढ़ो.
 सब टीकाएँ अपने-अपने स्थान पर ठीक हैं.
 लेकिन यदि इस बात को समझना हो कि शुद्धान्तःकरण होने पर एक परमा नैष्कर्म्य संसिद्धि होती और फिर ब्रह्मज्ञान होता है, तब उसके लिए भगवान् के इन वचनों पर ध्यान दो.
 ‘समासेनैव कौन्तेय ’- थोड़े में बताते हैं.
 वह क्या है?
 ‘निष्ठा ज्ञानस्य या परा’- यह ज्ञान की परानिष्ठा है.
 पहले भगवान् ने नैष्कर्म्य को ही परम सिद्धि बताया था और अब ‘निष्ठा ज्ञानस्य या परा’ कह दिया.
 तो यह ज्ञान की परा निष्ठा कैसे प्राप्त होती है?
 इसका नाम ज्ञान की परा निष्ठा है, ‘ष्ठा गति निवृत्तौ’.
 जहाँ से आना-जाना बिलकुल बन्द हो जाये, उसका नाम होता है निष्ठा- गति-निवृत्ति माने गमनागमन दोनों की निवृत्ति.
 न जन्म से जन्मान्तर में गमन, न नरक से स्वर्ग में गमन, न स्वर्ग से नरक में गमन और न मर्त्यलोक से परलोक में गमन.
 गमनागमन की सर्वथा निवृत्ति.
 योग में भी गति होती है.
 कहाँ?
 कि बाहर से भीतरर गति होती है.
 लोक से लोकान्तर में गति धर्म में हैं, जन्म से जन्मान्तर में गति धर्म में है, नरक स्वर्ग में गति धर्माधर्म और उपासना में इष्टदेव-पर्यन्त तो गति है, परंतु वहाँ जो गति है, वह इष्टदेव के अनुग्रह से है, कृपा से है.
 इसलिए पराधीनता की निवृत्ति नहीं होती.
 जब इष्टदेव चाहेगा कि तुम जाओ या जब इष्टदेव चाहेगा कि हमारे पास चले आओ, तभी गति होगी.
 लेकिन दूसरे की कृपा से जो मुक्ति मिली है, वह दूसरे की कृपा पर आलम्बित होने के कारण उसमें बाधा पड़ सकती है.
 असल में नित्य शुद्ध-बुद्ध-मुक्त आत्मा का ब्रह्मत्वेन जो ज्ञान है, वही वास्तविक मुक्ति है.
 ‘बुद्ध्या विशुद्ध्या युक्तः ’- विशुद्ध बुद्धि चाहिए.
 विशुद्ध बुद्धि क्या है?
 वेदान्त का श्रवण, मनन, निदिध्यासन करके शुद्ध विषयक बुद्धि प्राप्त करनी चाहिए.
 ब्रह्मविषयक बुद्धि ही शुद्ध बुद्धि है.
 ब्रह्म निर्गुण है, निष्क्रिय है, निराकार है, निर्विकार है, निर्धर्मक है, निर्विशेष है.
 ‘अप्राणोऽमनाः शभ्रः’.
 अप्राणः माने निष्क्रिय है, ‘अमनः’ निस्संकल्प है और ‘शुभ्रः’ माने निर्माय है, मायारहित है.
 शुभ्रः तभी होगा जब माया नहीं होगी.
 ऐसी बुद्धि प्राप्त करो ; लेकिन यह कैसे प्राप्त होगी? ;   वेद पढ़ने से काम नहीं चलेगा, सीधी बात है.
 तुमने विधि के अनुसार जो स्वाध्याय का अध्ययन किया है, उससे भी काम नहीं चलेगा.
 तब कैसे काम चलेगा?
 ‘तद् विज्ञानार्थं स गुरुमेवाभिगच्छेत.
 ’‘समित्पाणिः’.
 यह द्वितीय विधि है, प्रथम नहीं है.
 तब?
 श्रोतव्यो मन्तव्यो निदिथ्यासितव्यः- आत्मदर्शन के लिए यह पहली विधि है.
 कुछ श्रवण करो.
 ‘धृत्यात्मानं नियम्य च ’- धृतशक्ति द्वारा मन, प्राण, इन्द्रियों को मारो मत, नियमित करो.
 ‘नियम्म’ का अर्थ मारना नहीं है, नियमित करना है.
 ‘ शब्दादीन्विषयांस्त्यक्त्वा ’- शब्दादि जो विषय हैं, उनका परित्याग कर दो.
 ‘ रागद्वेषौ व्युदस्य ’- मन में जो राग-द्वेष हैं, उनको निकाल दो.
 ‘ विविक्तसेवी ’- एकान्त और पवित्र स्थान में रहना चाहिए.
 विविक्त सेवी शब्द के दोनों अर्थ हैं.
 ‘विविक्त’ माने जहाँ दूसरा कोई न हो, और ‘विविक्त’ माने जहाँ अपवित्रता से पृथक् जिसको कर लिया गया हो.
 ‘विचिर् पृथग्भावे’ धातु से विविक्त बना है.
 ‘ लघ्वाशी ’- भोजन भारी नहीं करना चाहिए.
 लघ्वाशी का मतलब है कि जो पदार्थ सुपाच्य हो और मात्रा में हो माने जीवन-निर्वाह के लिए पर्याप्त हो.
 ऐसा भोजन करना चाहिए.
 ‘ यतवाक्यामानसः ’- यह नहीं कि बैठे हैं और शरीर हिला रहे हैं; बैठे हैं और चाहे जो कुछ बोलते जा रहे हैं अथवा मन से ही चाहे जो कुछ मनोराज्य कर रहे हैं.
 ‘यतवाक्कायमानसः’ का अर्थ है कि बोलने में भी कायदा होना चाहिए और उठने-बैठने तथा चलने में भी ; यह कि बैठे हैं और पाँव हिलाते जा रहे हैं! ;   झूम रहे हैं बैल की तरह!
 हमारे एक परिचित स्वामीजी हैं ; अस्सी-पचासी वर्ष के वृद्ध हैं वे.
 वे पहले दुर्गापाठ करते थे तो साथ-साथ झूमते थे.
 एक बार हमारे गुरुजी ने उनसे कहा कि अरे, पाठ करते समय हिलना ठीक नहीं है.
 अब महाराज, उनसे पाठ ही न हो! ;   तो फिर आये और बोले कि स्वामीजी, आपकी आज्ञा मानकर मैंने हिलना बन्द कर दिया, लेकिन पाठ का मजा भी चला गया.
 गुरुजी बोले कि भाई, तुम हिलकर पाठ का मजा लो!
 हम तुम्हें मना नहीं कर रहे हैं.
 यह आ-आ- का मजा दूसरा होता है! ;   संगीत का आनन्द दूसरा है!
 उसमें लय होता है और सुंदर-सुंदर पदों का विन्यास-जनरंजन-मंजन-खंजन का मजा दूसरा है.
 तर्कयुक्ति का मजा दूसरा है और पदार्थ को ज्यों का त्यों समझ लेना- उसका मजा दूसरार है.
 इसमें जुबान भी ज्यादा हिलानी नहीं, शरीर भी हिलाना नहीं, मन को भी हिलाना नहीं!
 ‘ ध्यानयोगपरो नित्यम्’ इसमें ‘नित्यं’ सबके साथ है.
 ध्यानयोग का ही आश्रय लो.
 छठें अध्याय में ध्यानयोग की जो पद्धति बतायी गयी है, वह अपनानी चाहिए.
 ‘वैराग्यं समुपाश्रितः ’- सहारा लो वैराग्य का.
 वैराग्य माने घृणा नहीं, ग्लानि नहीं, द्वेष नहीं.
 वैराग्य माने रागास्पद और द्वेषास्पद- दोनों के प्रति उदासीनता, अन्यता राग- द्वेषाकार वृत्ति हो जायेगी; शत्रु-आकार वृत्ति हो जायेगी, मित्राकार-वृत्ति हो जायेगी.
 यहाँ उदासीनता मात्र ही वैराग्य का अर्थ है.
 अहंकार अस्मिता को बढ़ाता है और बल कर्म की प्रेरणा देता है.
 दर्प से दूसरों का तिरस्कार होता है.
 काम से अपने में कंगाली आती है- कि यह चीज हमें नहीं मिली है, मिलनी चाहिए.
 क्रोध से दिल में आग जलती है और परिग्रह भगवान् से विमुख कर देता है.
 स्वामी शुकदेवानन्दजी बताते थे कि एकबार वे लोग कहीं गये जंगल में, तो वहाँ रात को खाने के लिए उनके पास कुछ था नहीं.
 भूख लगी तो उनके मन में आया कि चलें गाँव में कुछ ले आयें.
 एक साधु के पास एक इकन्नी थी.
 वह बार-बार गाँव में जाये और उसके मन में आये कि सब लोग यहाँ रात को नहीं खाते हैं, तो हम काहे को खायें.
 और फिर लौट जाये.
 फिर आये- कि जायें, इकन्नी तो है, चना लेकर खा लेंगे, भूखें क्यों मरें!
 तो वह बार-बार जाये और बार-बार लौटे ; स्वामीजी ने भाँप लिया और उसकी इकन्नी गंगां में फिकवा दिया.
 अंत में उसने जब उस इकन्नी को गंगाजी में फेंक दिया, तब बैठकर रात भर भजन किया स्वामीजी के मुँह से ही मैंने यह बात सुनी थी.
 तो देखो परिग्रह का परिणाम!
 एक विरक्त सज्जन लखनऊ में रहते थे.
 वे विरक्त होकर वृन्दावन के हमारे आश्रम में आये.
 चार कहार बहँगी लादे-लादे उनके पीछे आये ; बहँगी माने जिसमें दोनों ओर समाधान बँधा होताहै.
 मैंने पूछा कि यह क्या है?
 बोले कि यह थोड़ा-सा सामान् ले आया हूँ.
 मैंने कहा कि किसलिए लाये हो?
 कि यह तो महाराज, बहुत आवश्यक है.
 इसके बिना तो हमारा काम चल ही नहीं सकता.
 वैराग्य होने पर वे संन्यासी होने के लिए आये थे!
 तो चार बहँगी माने आठ बार समान लेकर तब वे वैराग्य करने आये थे!
 तो महाराज, परिग्रह भगवान् में मन नहीं लगाने देता.
 हमारे श्रीउड़ियाबाबाजी महाराज एक प्रसंग सुनाते थे कि ऋषिकेश में पहले एक महात्मा रहते थे.
 ये सब क्षेत्र आदि तो तब थे नहीं; यह तो महाराज सबबाद की महिमा है, तो विरक्तों का चमत्कार है, सिद्धि है!
 विरक्तों का वैभव है!
 उस समय वे महात्मा पेड़ के नीचे रहते थे.
 एक सेठ आया और उसने पच्चीस रुपये उनके पास रख दिये कि महाराज, आपको देते हैं.
 उन्होंने सोचा कि मैं बुलाने नहीं गया, मांगा नहीं, कोई इच्छा नहीं प्रकट की.
 तब भी रखा गया.
 कौन इससे बात करे कि तुम ये रुपये उठाकर ले जाओ.
 सो शान्ति से बैठे रहे.
 महाराज, जब वह चला गया तो महात्मा के मन में आया कि ये रुपये हैं; काम तो आ सकते हैं.
 किसी गरीब को दे दें.
 फिर सोंचा, आजकल क्या पता लगे कि कौन गरीब है, कौन नहीं है ; तो किसी को कपड़ा दे दें.
 फिर मन में आया कि कपड़ा देने से क्या होगा, एक ही दिन में साधुओं का भण्डारा कर दें.
 फिर सोचा कि नहीं, किसी रोगी को दवाई चाहिए तो वह ले ले.
 अब वे पच्चीस सामने रखे हुए और पच्चीस संकल्प महात्मा जी के मन में आये.
 तब तो वे घबराये हुए अपने गुरुजी के पास गये, बोले कि महाराज, हम तो बड़ी शान्ति से बैठे थे, यह क्या उपद्र हुआ?
 गुरुजी बोले कि बेटा, छूना मत इन रुपयों को.
 इनके ऊपर गोबर डालो और गोबर डालकर, हाथ न लगे इन्हें- इसका ध्यान रखते हुए इन रुपयों को जाकर गंगाजी में फेंक दो.
 तब देखो, तुम्हारे चित्त को शान्ति होगी.
 श्रीउड़ियाबाबाजी महाराज ने हमें सुनाया था.
 तो यह परिग्रह जो है, ब्रह्मचिन्तन से बिल्कुल विमुख कर देता है.
 इसीलिए भगवान् परिग्रह को छोड़ने का आदेश देते हैं.
 ब्रह्मभवनाय कल्पते- तुम्हें ब्रह्मात्मैक्य बोध की योग्यता प्राप्त हो जायेगी.
 ‘ब्रह्मभूयाय ब्रह्मभवनाय कल्पते योग्यो भवति.
 ’ ऐसा जो पुरुष है, वह ब्रह्म होने के योग्य हो जाता है.
 ‘ ब्रह्मभूतः ’- जो ब्रह्मात्मैक्य-बोध के योग्य हो गया माने जिसके त्वं-पदार्थ बिल्कुल शुद्ध हो गया, उसी का नाम यहाँ ‘ब्रह्मभूतः’ है, क्योंकि यहाँ त्वंपदार्थ का ही वर्णन है.
 ‘ प्रसन्नात्मा ’- जो ब्रह्मभूत हो गया, उसका अंतःकरम निर्मल हो गया.
 ‘न शोचति न काङ्क्षति ’- शोक और इच्छा निकल गयी उसके हृदय से और वह सबके प्रति समानता का बर्ताव करने लगा.
 यह सर्टीफिकेट है- त्वं पदार्थ शुद्ध होने का.
 अब भगवान् तत्-पदार्थ का शोधन प्रारंभ करते हैं.
 लोग कहते हैं कि यदि हम तत्-पदार्थ का शोधन नहीं करेंगे तो क्या होगा?
 अपरिच्छिन्न पद का अर्थ तुम्हें पहले से मालूम है कि नहीं है?
 यदि पहले से मालूम है कि जो देश, काल, वस्तु से परिच्छिन्न न हो और सजातीय-विजातीय स्वगत भेद से शून्य हो तो उसी को अपरिच्छिन्न कहते हैं.
 यदि यह तुम्हें पहले से मालूम है, तब पहले तत्पदार्थ का साधन हो गया है और मैंने कहा कि तुम अपरिच्छिन्न हो तो महावाक्य का बोध हो जायेगा.
 और यदि अपरिच्छिन्न शब्द का अर्थ ही आपको नहीं मालूम है, तब आपको हम मोहन कह दें, सोहन कह दें या एक अज्ञात पदार्थवाली वस्तु आपको बताते हैं तो क्या अनुभव होगा?
 तो पहले ब्रह्मता ज्ञात होगी कि ब्रह्मता क्या होती है?
 फिर जब हम कहेंगे कि तत्वमसि माने वह ब्रह्म तुम हो, तब अपने ब्रह्मत्व का बोध होगा.
 इसी को कहते हैं कि अपरिच्छिन्नता, अद्वितीयता, ब्रह्मता.
 तुम्हें ज्ञात है कि नहीं कि ब्रह्मता कैसी होती है?
 भले ही परोक्ष रूप से ज्ञात है, परंतु उसका अपरोक्ष ज्ञान होना चाहिए.
 देखो, अधिष्ठान चेतन का नाम तत्पदार्थ है और द्रष्टा चेतन का नाम त्वं-पदार्थ है.
 दोनों देश, काल, वस्तु से असंस्पृष्ठ हैं.
 इसलिए दोनों का लक्षण एक है, लक्ष्य एक है.
 तत्पदार्थ भी सजातीय-विजातीय-स्वगत भेद से रहित है और त्वं-पदार्थ भी सजातीय-विजातीय-स्वगत भेद से रहित है.
 देखो, हमसे अलग रहकर ब्रह्म बेहोश हो जाताहै, चेतन नहीं हो सकता.
 अगर ब्रह्म हमसे एक नहीं है तो वह चेतन होगा ही नहीं, कल्पित होगा.
 परोक्ष होगा तो कल्पित होगा और दृश्य होगा तो जड़ होगा.
 हमसे भिन्न रहकर ब्रह्म परोक्ष होगा तो सत्ता-लाभ नहीं करेगा और दृश्य होगा तो जड़ होगा.
 और हम ब्रह्म से भिन्न होंगे, तो?
 तो हम परिच्छिन्न होंगे, टुकड़े-टुकड़े कट करके छटपटाते रहेंगे तब तक, जब तब ब्रह्म से हम अभिन्न नहीं होंगे.
 इसीलिए वेदान्त की सार्थकता ही इसी में है कि ब्रह्म को कल्पित अथवा जड़ न रहने दें और आत्मा को परिच्छिन्न न रहने दें.
 ब्रह्म की जड़ता और कल्पितता मिटाने के लिए और आत्मा की परिच्छिन्नता मिटाने के लिए वेदान्तावतार है, वेदान्त का अवतार है ; यह ‘वेदान्तावतार’ एक ग्रंथ का नाम है.
 यह ग्रंथ बौद्धो से भी पुराना है.
 जब बौद्ध लोग पैदा ही नहीं हुए थे, उस समय का यह ग्रंथ है.
 संस्कृत में तो यह मिलता नहीं है; बौद्धों ने खण्डन करने के लिए पाली भाषा में उसका अनुवाद किया था.
 बाद में जब वह उनकी भाषा में मिला, तब संस्कृत के पंडितों ने फिर से उसके आधार पर संस्कृत में उसको रूपान्तरित किया.
 उसमें वेदान्त का वर्णन है.
 ‘मद्भक्तिं लभते पराम्- तत्-पदार्थ-भक्तिम्.
 परां तत्पदार्थ-भक्तिं लभते.
 द्वैतरहितम्.
 ’ ‘परां’ माने मद्भक्ति परा कोटि की जो भक्ति है- ईश्वर-भक्ति, परमात्मा- भक्ति या तत्पदार्थ की भक्ति- यह प्राप्त होती है.
 अच्छा, इस भक्ति से क्या होता है?
 अभी तो काम पूरा नहीं हुआ, क्योंकि भक्ति परमावधि नहीं है.
 इसलिए भगवान् कहते हैं-
 ‘ भक्त्यामामभिजानाति ’- भक्ति से परमात्मा का अभिज्ञान होता है ; अभिज्ञान माने पहचान.
 पहचान माने पहले से मौजूद चीज को पहचानना; इसे अभिज्ञान कहते हैं. अब भक्ति से हुआ परमात्मा का अभिज्ञान.
 कैसा अभिज्ञान हुआ?
 कि यावान्.
 ‘यावान्’ माने देश में कितनी लम्बाई-चौड़ाई और काल में कितनी उम्र और वस्तु में कितना वजन?
 माने काल की उम्र से, देश की लम्बाई-चौड़ाई से और वस्तु के भार से विनिर्मूल.
 और ‘यश्च अस्मि तत्वतः’- मेरा क्या स्वरूप है.
 क्या जानोगे?
 कि ‘तदनन्तरं स्वयं तत्वतो भूत्वा.
 तदनन्तरं तत्वतो मां ज्ञात्वा ततः सन् व्याप्तः सन् अभेदेन विशते.
 ’ ‘ततः’ का अर्थ तदनन्तरम् नहीं हो सकता यहाँ.
 क्यों नहीं होना चाहिए?
 कि ‘विशते तदनन्तरम्’; श्लोक में ही ‘तदनन्तरम्’ शब्द पड़ता है.
 फिर ‘ततः’ का अर्थ तदनन्तरम् कैसे होगा?
 तब इसका अर्थ होता है- ततः माने अभेदेन व्याप्तः.
 जब जान लेता है कि परमात्मा देश, काल, वस्तु से अपरिच्छिन्न है और प्रतक्-चैतन्याभिन्न ब्रह्म है, तो यह ज्ञानमात्र होते ही, ‘तत्वतो ज्ञात्वा’- जहाँ तत्वरूप से परमात्मा को जाना- कि स्वयं परमात्मा हो जाता है और मुझसे उसका अभेद हो जाता है.
 देखो, अब इसमें क्या है?
 ‘ब्रह्मभूतः प्रसन्नात्मा न शोचति न काङ्क्षति’- यहाँ तक तो त्वं पदार्थ का वर्णन है और ‘शोचति न काङ्क्षति समः सर्वेषु भूतेषु’ तथा ‘मद्भक्तिं लभते पराम्’ भक्त्या मामभिजानाति यावान्यश्चास्मि तत्वतः- यहाँ तक तत्पदार्थ का वर्णन है.
 फिर ‘ततो मां तत्वतो ज्ञात्वा विशते तदनन्तरम्’ यह ‘असि’- पदार्थ का वर्णन है.
 इसलिए अट्ठारहवें अध्याय में यह महावाक्य का वर्णन है.
 पहले अहं- पदार्थ का वर्णन है- ‘ब्रह्मभूतः प्रसन्नात्मा’.
 फिर ब्रह्म-पदार्थ का वर्णन है- ‘मद्भक्तिं लभते पराम् तत्वतः’.
 और उसके बाद ‘विशते तदनन्तरम्’ तथा ‘विशते यथा न परा वर्तते’ माने ऐसा एक होता है, जिसके बाद परावृत्ति नहीं होती.
 यह इसका महावाक्य है.
 अब लो भाई, कहाँ तो वर्णन करते-करते कह रहे थे कि कर्मयोग करो, निष्काम बाव से, कर्तृत्व छोड़कर कर्तव्य का पालन करो और कहाँ ब्रह्मप्राप्ति का यह वर्णन कर दिया कि ‘नैष्कर्म्य- सिद्धिं परमां संन्यासेनाधिगच्चति’.
 अर्जुन ने कहा कि वाह-वाह-वाह!
 अन्त में मानना पड़ा न सत्य को बिना संन्यास के परमात्मा की प्राप्ति नहीं हो सकती.
 क्यों दोस्त, बोलो?
 श्रीकृष्ण बोले कि हाँ भाई, संन्यास का उत्कर्ष तो हम स्वीकार करते ही हैं, लेकिन इस ज्ञान की भी ऐसी महिमा है कि-
 ‘ सर्वकर्माणि सदा कुर्वाणः अपि.
 किं पुनः संन्यस्यम्’ .
 ‘अपि’ का क्या अर्थ होगा? ;   यदि सर्वकार्यसंन्यास कर दें, तब तो कहना ही क्या!
 अरे अर्जुन, हम तो तुम्हें वह राजगुह्य राजविद्या बता रहे हैं कि सारे कर्मों को करते हुए भी शाश्वत अव्यय पद की प्राप्ति हो सकती है.
 अर्जुन बोले कि अभी तो तुमने यह कहा कि ‘नैष्कर्म्य-सिद्धिं परमां संन्यासेनाधिगच्छति’ ; इसमें तो ‘अपि’ लगाया ही नहीं.
 इसका क्या अर्थ हुआ?
 यही न कि लोग संन्यास-विरुद्ध कर्मयोग की कल्पना करते हैं, उनका सिद्धान्त गीता के अनुसार नहीं है; गीता में तो संन्यासानुकूल कर्मयोग ही है- माने पूर्वावस्था में कर्मयोग है और उत्तरावस्था में नैष्कर्म्यसिद्धि, संन्यास है.
 तो बोले कि हाँ अर्जुन, इसमें तो तुम्हारा जोर नहीं है कि तुम सब कर्म करते भी जाओ और शाश्वत अव्यय पद को भी प्राप्त कर लो.
 लेकिन अब हम तुम्हें असली युक्ति बताते हैं.
 वह क्या है?
 ‘मद्वयपाश्रयः मत्प्रसादात् अवाप्नोति’.
 हमारा आश्रय ग्रहण करो और हमारे प्रसाद को स्वीकार करो तब शाश्वत अव्यय पद की प्राप्ति होगी.
 देखो, आत्मा और परमात्मा- ये शब्द तो दो हैं, परंतु इनका अर्थ एक है.
 उपाधि के भेद से घटाकाश मठाकाश हैं.
 लेकिन घट-मठ निरपेक्ष जो आकाश है, वह एक ही है.
 आभासवादी लोग कार्य-कारण उपाधि की प्रक्रिया लेकर ही ईश्वर की एकता का त्वं पदार्थ, तत्पदार्थ की एकता का निरूपण करते हैं.
 कार्योपाधि जीव है, कारणोपाधि ईश्वर है और उपाधि की विवक्षा नहीं हे पर जीव चैतन्य तथा ईश्वर-चैतन्य एक ही है.
 उपाधि यदि विवक्षित न हो तो जीव ही ब्रह्म है.
 अवच्छेदवादी कहते हैं कि अन्तःकरणावच्छिन्न चैतन्य जीव है, प्रमाता और अंतःकरण सम्भावावच्छिन्न चैतन्य ईश्वर है तथा जहाँ ‘अवच्छेद्य- अवच्छेदक’ भाव नहीं है, वहाँ जीव- ईश्वर एक हैं.
 यहाँ भगवान् श्रीकृष्ण ने जो यह कहा कि ‘ततो मां तत्वतो ज्ञात्वा विशते तदनन्तरम्.
 मां ज्ञात्वा ततः सन् विशते’ अर्थात् भगवान् कहते हैं कि मुझको जानते ही स्वयं सर्वव्यापी परब्रह्म परमात्मा हो जाता है और मुझसे उसका भेद नहीं रहता है.
 इस स्थिति में कर्ता-कर्म-करण-कर्मफल का भेद का कोई संबंध नहीं रहता.
 कहते हैं कि किसी भी सिद्धान्त की दृष्टि से देख लो प्रकृति कर्म करती है, तो भी आत्मा कर्म नहीं करता है; माया से ही मानता है कि मैं कर्म करता हूँ.
 गुण करते हैं तो भी, इन्द्रियाँ करती हैं तो भी, पाँच जने मिलकर करते हैं तो भी, अहंकार से होता है तो भी, स्वभाव से होता है तो भी और ईश्वर करवाता है तो भी.
 इसलिए स्वरूप के अज्ञान के कारण ही यह कर्म का संबंध अपने में मालूम पड़ता है कि ये कर्म मेरे है, मैं कर्मों का कर्ता हूँ और ये कर्म सत्य हैं तो सत्यफल के दाता हैं.
 अब भगवान् दूसरी प्रक्रिया से भी बताते हैं.
 कहते है कि यह जो तुम अपने को कर्मी-कर्ता और कर्मफल-भोक्ता मानते हो, यह तुम्हारा मानना भ्रम मूलक ही है.
 इसलिए ‘मद्व्यपाश्रयः मदुपजीवनः’ अपने जीवन को मेरे जीवन से अलग मत रखो.
 ‘अहं वासुदेवः ईश्वरो व्यपाश्रयो यस्य स मद्व्यपाश्रयः .
 मह्यर्पित-सर्वात्म-भावः इत्यर्थः.
 ’ यह शांकर भाष्य है.
 अर्थ है कि अपना सर्वस्व मुझमें अर्पित कर दो.
 जो ईश्वर की सत्ता है, वही हमारी सत्ता है; जो उसका ज्ञान है वही हमारा ज्ञान है; जो उसकी इच्छा है वही हमारी इच्छा है और जो उसका कर्म है वही हमारा कर्म है.
 इससे अलग हमारी कोई डेढ़ चावल की खिचड़ी पकती है- यह ख्याल बिलकुल छो दो.
 तो क्या कर्म भी छोड़ दें?
 नहीं, कर्म करो- ‘मत्प्रसादादवाप्नोति शाश्वतं नित्यं वैष्णवं पदं अव्ययम्’ क्योंकि वह जब मुझसे एक हो जाता है तो मैं उससे कोई कपट नहीं करता, छल नहीं करता; निर्मल भाव से उससे एक हो जाता हूँ.
 इसलिए भले वह सारे कर्म करे; परंतु मेरी निर्मलता, मेरा प्रसाद उसे शाश्वत अव्यय पद की प्राप्ति करा देता है.
 ‘सर्वकर्माण्यपि प्रतिसिद्धान्यपि सदा कुर्वाणः’ इसका अर्थ करते हुए आचार्य शंकर ने ऐसा कहा है.
 कोई छोटा-मोटा आदमी अगर बोले तो हम ना कर दें, परंतु हमारे आचार्य जो बोलते हैं, उसे तो मह बिल्कुल ब्रह्मवाक्य मानते हैं.
 वे कहते हैं- ‘अपि’ का अर्थ यह होता है कि फिर यदि विहित कर्म करे, फिर तो कहना ही क्या?
 यह इसका अभिप्राय होता है कि विहित कर्म में भी काम्य का परित्याग कर दे; केवल नित्यकर्म ही करे तब तो कहना ही क्या?
 भगवान् कहते हैं कि देखो भाई, ‘चेतसा’ माने जरा चेत जाओ; सावधान रहक बुद्धि से, ज्ञान से सारे कर्मों का मुझमें संन्यास कर दो.
 ‘वासुदेव एव कर्ता.
 ’ ‘वासुदेव एव कारयिता’.
 ‘वासुदेव एव कर्मत्वेन प्रतीयमानः.
 ‘वासुदेव एव कर्मफलत्वेन परिणाममानः’- वासुदेव ही कर्ता हैं, वासुदेव ही भोक्ता हैं, वासुदेव ही कर्मरूप से मालूम पड़ते हैं और वासुदेव ही सर्वफल के रूप में प्रतीत होते हैं; इसलिए सब कर्म उनके अन्दर डाल दो और ‘मत्परः’ माने ‘वासुदेव एवं परमं तत्वम्.
 ’ वासुदेव ही परम तत्व हैं- इस निश्चय में दृढ़ हो जाओ.
 ‘बुद्धियोगमुपाश्रित्य मच्चितः सततं भव ’- बुद्धियोग का आश्रय लेकर अपने चित्त को सदा मुझमें लगा दो.
 समझदारी है यह.
 हम दुनियाँ भरके सब धर्मों को इस बात की चुनौती दे सकते हैं कि समझदारी का इतना आदर और किसी धर्म में नहीं है.
 कोई तो कहते हैं कि विश्वास करो, श्रद्धा करो; कोई कहते हैं कि मरने के बाद ही इसका फल मिलेगा, कोई कहते हैं कि बुद्धिवृत्ति को तो बिल्कुल निरुद्ध ही कर लो और कोई कहते हैं कि कि इसको मार ही डालो.
 अरे बाबा, यह जीवन तो बुद्धि से ही चलता है.
 बुद्धियोग के बिना न त्याग का जीवन चलेगा और न ग्रहण का जीवन चलेगा.
 अब यहाँ थोड़ी सी बात जो दुहरा के कही गयी है, उस पर भी द्यान दें.
 पहले कहा था कि आप ‘मच्चित्तः’ हो जाओ तो मैं बुद्धियोग दूँगा-
 जो अपने चित्त को मुझमें लगा लेंगे, उन्हें मैं बुद्धियोग दूँगा.
 लेकिन यहाँ देखो, भगवान् दूसरी बात कहते हैं.
 ‘बुद्धियोगमुपाश्रित्य मच्चित्तः सततं भव ’- बुद्धियोग का आश्रय लेकर ‘मच्चितः’- सर्वदा मच्चित हो जाओ.
 वहाँ मच्चित्तता का साधन है.
 यहाँ कहा कि बुद्धियोग होगा तो भगवान् में चित्त लग जायेगा और वहाँ कहा है कि भगवान् में मन-बुद्धि लगाओगे तो बुद्धियोग की प्राप्ति हो जायेगी.
 असल में ‘बुद्धिं तु सारथिं विद्धि’- जब भगवान् श्रीकृष्ण सारथि बनकर आये हैं तो बुद्धि का तिरस्कार कर ही नहीं सकते.
 पतंजलि बनकर आते तो कहते कि बुद्धि का निरोध कर लो, गौतम बनकर आते तो कहते कि बुद्धि तो गुण है और कपिल बनकर आते तो कहते कि बुद्धि तो प्रकृति का एक विकार है.
 लेकिन वे स्वयं सारथि बनकर आये हैं, इसलिए कहते हैं कि यहाँ तुम्हारा सारा काम अक्लमन्दी से बनेगा.
 है कोई ऐसा धर्म, जो बुद्धि का इतना प्रबल समर्थक हो?
 इसलिए भाई, तुम्हारे जीवन में चाहे कितनी ही कठिनाई हो और कठिनाई तो रोज-रोज आती ही रहती है- ‘दुर्गम’ माने कठिनाई- तो कैसा भी दुर्गम तुम्हारे जीवन में आवे, अपने मन-बुद्धि चित्त को मुझमें लगा दो और मैं निर्मल होकर तुम्हारी आत्मा के रूप में प्रकट हो जाऊँगा- ‘मत्प्रसादात्.
 मत्प्रसादात्तरिष्यसि’- बस, कठिनाई पार करने का एक ही उपाय है कि अपने मन और बुद्धि को भगवान् में लगा दो.
 प्रसन्न कब समझना चाहिए भगवान् को?
 जब कोई माया हमारे और भगवान् के बीच में न रहे.
 जब तक भगवान् माया करते हैं तब तक समझना कि प्रसन्न नहीं हैं.
 जब वे यह जादू का खेल हमारे और अपने बीच में से हटा लें, तब समझना कि भगवान् प्रसन्न हैं.
 हम भी तो जिस पर प्रसन्न होते हैं, उसके साथ कोई माया, छल कपट बिलकुल नहीं करते हैं.
 ‘ अथ चेत्वमहंकारान्न श्रोष्यसि विनङ्क्ष्यसि ’- यहाँ भगवान् ने अर्जुन को धमका दिया कि बड़े प्रज्ञावादी बने हो!
 अर्जुन प्रज्ञावादी हो गया न!
 अरे भाई, प्रज्ञावादी मत बनो, प्रज्ञावादी मत बनो, प्रज्ञाजीवी मत बनो, प्रज्ञावादो बनो.
 यदि तुम मेरी बात नहीं मानोगे और अहंकार करोगे कि हम भी बड़े विद्वान हैं, बड़े बुद्धिमान हैं, ‘पण्डितोऽहम्’- तो यह पाण्डित्य कभी-कभी ईश्वर का भी निरस्कार कर देता है ; सत्य का भी तिरस्कार कर देता है.
 हमने एक पंडित को देखा है कि जब वह न्याय से शास्त्रार्थ करता है तो मीमांसा का खण्डन करता है और जब मीमांसा पक्ष से शास्त्रार्थ करता है तो न्याय-वैशेषिक का खण्डन करता है.
 हमने पूछा कि पंडितजी, असल में आप किस पक्ष के हैं?
 तो बोले कि हम तो शास्त्र परंपरा की रक्षा करते हैं, हम किसी पक्ष विपक्ष में नहीं हैं.
 उनका कोई अपना अनुभव नहीं है.
 बस, इतना ही है कि ‘पण्डितोऽहम्’- मैं तो पंडित हूँ.
 बड़ा भारी पंडित हूँ.
 आपको एक और घटना सुनाते हैं.
 रतनगढ़ में एक स्वामीजी आये थे.
 वे बड़े भारी पंडित थे.
 जब व्याख्यान का समय आया तो उन्होंने मेरे कान में मुँह लगाकर पूछा कि यहाँ ईश्वर का खण्डन करना उचित रहेगा कि ईश्वर-मण्डन करना उचित रहेगा?
 मैंने कहा कि स्वामीजी, कृपा करके यहाँ की श्रद्धालु जनता में ईश्वर का मण्डन ही कीजिये, खण्डन मत कीजिये.
 तो इन विद्वानों का पाण्डित्य खण्डन में भी पटु है और मण्डन में भी पटु है.
 तो यहाँ अहंकार है.
 भगवान् कहते हैं कि अर्जुन , यदि तुम ‘न श्रोष्यसि विनङ्क्ष्यसि’- अहंकारवश इस सिद्धान्त को नहीं सुनोगे तो तुम्हारा विनाश हो जायेगा.
 देखो, भगवान् जहाँ ‘न मे भक्तः प्रणश्यति’ बोल रहे हैं, वहाँ कहते हैं कि ‘अहंकारात्’ अर्थात् ‘बुद्धिभ्रंश-लक्षणात्’- अहंकार माने बुद्धि की भ्रष्टता.
 जब बुद्धि भ्रष्ट हो जायेगी तब ‘बुद्धिनाशात् प्रणश्यति.
 ’ इसलिए अहंकारवश नहीं सुनोगे तो ‘विनङ्क्ष्यसि’- विनष्ट हो जाओगे.
 ‘यदहंकारमाश्रित्य न योस्त्य इति मन्यसे ’- भगवान् कहते हैं कि भगवत्-शरणागति होकर माने भगवत्तत्व- ज्ञान से अहंकार का निवारण करो और भगवान् में चित्त लगाकर, बुद्धि लगाकर- बुद्धियोग- हर जगह है- अहंकार का विनाश करो.
 यदि इस अहंकारर को लेकर तुम कहोगे कि ‘स्वतंत्रोऽहम्’- मैं स्वतंत्र हूँ, क्यों तुम्हारे लिए कोई काम करूँ?
 हम दूसरों की सलाह मानने वाले नहीं हैं; जो मौज में आयेगा, हम सो करेंगे- तो क्या होगा?
 एक ओर बोलता है कि ‘शिष्यस्तेऽहम्’- मैं तुम्हारा शिष्य हूँ.
 ‘शाधि माम्’- मुझे शिक्षा दो.
 ‘त्वां प्रपनन्नम्’- मैं तुम्हारी शरण में हूँ; और दूसरी ओर बोलते हैं कि ‘न योस्त्य इति.
 ’ अरे जब तुम्हें अपने ही निश्चय को कार्यान्वित करना है तो हमसे पूछने काहे को आते हो?
 विचार का परिग्रह भी नहीं करना चाहिए.
 तो अहंकार का आश्रय लेकर तुम कहते हो कि मैं नहीं लड़ूँगा, तो मेरे प्यारे अर्जुन, तुम्हारा यह व्यवसाय, तुम्हारा यह निश्चय मिथ्या है- ‘ मिथ्यैष व्यवसायस्ते .
 यहाँ मिथ्या शब्द पर ध्यान दो.
 भगवान् का आशय यह है कि तुम्हारा निश्चय तो है, परंतु प्रयोजन शून्य होने के कारण मिथ्या है.
 कुछ प्रतिषेध से मिथ्या होता है, कुछ अधिकार-निवृत्ति से मिथ्या होता है और कुछ प्रयोजन पूर्ति से मिथ्या होता है.
 यह जो तुम्हारा व्यवसाय है, निरर्थक है बिलकुल.
 अर्थशून्य होने से मिथ्या है.
 क्यों?
 बोले कि मैं जानता हूँ, क्षत्रिय की प्रवृत्ति तुम्हारे भीतर है.
 आपको पहले बता चुका हूँ कि अध्ययन, यजन, दान, अध्यापन, याजन और प्रतिग्रह- ये जो ब्राह्मण के छह धर्म हैं, उनमें से तीन हैं अंतःकरम शुद्धयर्थ और तीन हैं जीविकार्थ.
 ये छहों ब्राह्मण के धर्म हैं.
 फिर जो नौ धर्म ब्राह्मण के बताये गये, वे उसके स्वभावज धर्म बताये गये.
 ‘तपो दमः शौचं’- ये विधेय नहीं है ब्राह्मण के लिए, ब्राह्मण के स्वभाव हैं.
 इसी तरह क्षत्रिय के लिए भी कहा गया है कि ‘शौर्यं तेजो धृतिर्दाक्ष्यं युद्धे चाप्यपलायनम् .
 किसी ने क्षत्रिय को ललकार दिया तो वह लड़ेगा और एक के बदले दो को मारेगा.
 यह क्षत्रिय-प्रकृति है, मैं इसे जानता हूँ.
 अर्जुन, तुम्हारे लिए विधान नहीं है, यह तुम्हारी प्रकृति का अनुवाद है.
 इसलिए ‘प्रकृतिस्त्वां नियोक्ष्यति’- तुम्हारी जन्म-जन्मार्जिता जो प्रकृति से तुम्हारा क्षत्रिय जन्म हुआ है, वह तुम्हें नियुक्त कर रही है कि तुम्हें लड़ना पड़ेगा.
 एक साधु थे ; वे हमारे गाँव के पास- हमारी जन्मभूमि गंगाजी के पास ही है- निकले!
 हमलोगों को मालूम हुआ कि महात्माजी पैदल चलते हैं और हाथ पर लेकर खाते हैं.
 कोई पात्र-कमण्डलु आदि नहीं रखते हैं.
 तो उनके प्रति हमारी सच्चा श्रद्धा थी.
 एक दिन हम उनके दर्शन करने चले.
 रास्ते में हमारा मामा मिल गये.
 हमारे मामा बड़े मोटे थे, उम्र में बड़े थे, सत्तर बरस के होंगे- तगड़े खूब!
 बोले कि कहाँ जाते हो? ;   महने कहा कि महाराज, महात्माजी आये हैं, उनका दर्शन करने जा रहे हैं.
 मामा बोले कि कैसा महात्मा है?
 कि पैदल चलता है.
 वे बोले कि देखना, यह एक दिन मोटर पर चलेगा, हवाई जहाज पर चलेगा- हम बता रहे हैं तुम्हें.
 हमने फिर कहा कि वे हाथ पर खाते हैं.
 मामा बोले- बाद में सोने के बर्तन में खायेगा.
 तुम सुन लो यह भविष्यवाणी.
 जाओ तुमलोग दर्शन कर आओ, बेटा!
 अभी तुमलोगों को दुनिया का पता नहीं है.
 हम जानते हैं.
 संसार की रज-रज से हम वाकिफ हैं ; ‘कर्तुं नेच्छसि यन्मोहात्’- इसी तरह गुरु शिष्य की प्रकृति को जानता है, उसके जन्म-जन्मान्तर को जानता है, उसकी साधन को जानता है.
 उसका आगे क्या होगा- यह भी उसे पता है.
 मनुष्य का जो वर्तमान मन है, वह बता देता है कि यह कहाँ-कहाँ से होकर आया है.
 यदि धरती में कीचड़ में लोटने की किसी को बहुत आदत हो और उसी में उसे मजा आता हो तो समझना पड़ेगा कि वह पूर्वजन्म में घोड़ा था या गधा था या सूअर भैंस था.
 कीचड़ में लोटने की आदत जो पहले पड़ी, वह अभी छूटी नहीं है.
 श्रीमद्भागवत में लिखा है-
 मनुष्य का मन देखकर उसके भूतकाल का पता चल जाता है.
 आगे क्या होगा- यह भी पता चल जाता है.
 वह क्या देखना पसंद करता है और क्या करना पसंद करता है- इसके आधार पर उसका भविष्य भी जाना जा सकता है.
 यदि वह जीवन्मुक्ति का विलक्षण सुख पाने वाला होगा तो उसका मन निर्वासन होगा और मन की निर्वासनता को देखकर ही पता चल जाताहै कि वह जीवन्मुक्ति का विलक्षण सुख अनुभव करेगा.
 ये जो गुरुओं के गुरु भगवान् श्रीकृष्ण हैं- ‘कृष्णं वन्दे जगद्गुरुम्’- सब गुरुओं के हृदय में परम गुरु बैठे हैं.
 बोले- ‘कौन्तेय स्वभावजेन स्वेन कर्मणा निबद्धः’ अर्जुन , तुम्हारी पूर्व-पूर्व प्रकृति से आगे जो कर्म आने वाले हैं, उनसे तुम बँधे हुए हो.
 ‘कर्तुं नेच्छसि यन्मोहात् ’- अभी जो तुम कहते हैं कि हम इनको नहीं मारेंगे, यह नहीं करेंगे, यह बाण इन पर नहीं छोड़ेंगे- यह तुम्हारा मोह है बूच्चू!
 अगर आकर सामने से कर्ण ललकार दे और दुर्योधन चार गाली देने लगे, तो अभी तुम्हारे भीतर जो छिपा है क्षत्रियत्व, वह बाहर निकल पड़ेगा.
 उसको मैं देख रहा हूँ, तुम्हें वह नहीं दिखता है.
 तुम्हें मजबूर होकर युद्ध करना पड़ेगा.
 हम जानते हैं कि जब तक उधर के- प्रतिपक्ष के लोग चुप हैं, तब तक चुप हो.
 जब उधर से गाली आयेगी और लोग कहें कि यह नपुंसक हमारे सामने खड़ा है- अरे यह तो औरत के वेष में रह चुका है, क्या लड़ेगा- उस समय तुम कहोगे कि अच्छा, देखो हमारा पौरुष.
 वह जो तुम्हारे भीतर छिपा है, वह मजबूर होकर बाहर निकलेगा.
 एक सज्जन थे ; वे श्रीउड़िया बाबाजी महाराज के पास आये और बोले कि मैं तो आपकेही पास रहूँगा, आपके साथ ही चलूँगा.
 इसी बीच में उनकी पत्नी आ गयी और उसने तो उड़ियाबाबा जी का फेंटा ही पकड़ लिया.
 बोली कि सब महात्मा आते हैं तो सौभाग्य का वरदान ही देकर जाते हैं और तुम आये हो तो हमें विधवा बनाकर जाओगे?
 अब बाबा को तो इधर भी देखना, उधर भी देखना.
 उस आदमी से बोले कि अच्छा, तुम साधु हो जाना, संन्यासी हो जाना.
 लेकिन उससे पहले तीन बरस इस स्त्री के साथ तुम पूर्ण ब्रह्मचर्य के साथ रहो, तब हमारे पास आना.
 इससे तुम्हारी दृढ़ता का पता लग जायेगा और हम तुन्हें संन्यासी बना देंगे.
 अब वे घर में रह गये तो तीन बरस मं तो तीन बच्चे हो गये.
 तो ये गुरु घण्टाल लोग जो होते हैं, वे आगे की भी समझते हैं.
 इसलिए भगवान् कहते हैं कि तुम्हें मजबूर होकर करना पड़ेगा- ‘ करिष्यस्यवशोऽपि तत्.
 ’ हमारे एक मित्र हैं भाई! ;   बीस-इक्कीस बरस की उम्र थी, जब उनका व्याह हो गया.
 तीन-चार जने इकट्ठे ही रहते थे.
 तो जब उनका ब्याह हो गया, तो उन्होंने एक छप्पर डाल लिया गंगाजी के किनारे, और बोले कि रात को हम घर में सोयेंगे ही नहीं.
 हम तो बस, महात्मा ही बनेंगे.
 बड़ी पंचायत हुई, लोगों ने उन्हें समझाया ; फिर भी न माने तो घरवालों ने कहा कि तुम्हारे साथ इस लड़की का ब्याह हो गया है.
 इसका जीवन खराब न हो, इसलिए इसे थोड़ा पढ़ा-लिखा दो, ताकि कहीं मास्टर-वास्टर बनकर जीवन का निर्वाह कर सके.
 उन्होंने इसे स्वीकार कर लिया कि हाँ, मेरी वजह से इसका जीवन खराब नहीं होना चाहिए.
 घरवालों ने कहा कि यह दिन में तो रसोई बनाती है, बर्तन माँजती है, घर का काम करती है; कैसे पढ़ेगी दिन में; रात को पढ़ना पड़ेगा.
 अब महाराज, रात को पढ़ाने लगे.
 चार-पाँच महीने तक तो बात गुपचुप रही, बाद में मालूम हुआ कि बच्चा होने वाला है.
 हमारे बहुत मित्र हैं वे ; अब मिलते कम हैं, लेकिन बड़े सज्जन हैं ; उनके सत्पुरुष होने में अब भी कोई संदेह नहीं है.
 एक महात्मा आते ते, जो खाली लंगोटी लगाते थे, कौपीनाच्छादन नहीं रखते थे.
 एक दिन श्रीउड़ियाबाबाजी महाराज ने उनसे कहा कि बेटा, देखो, केवल कौपीन नहीं, कौपीनाच्छादन भी शास्त्र विहित है.
 इसलिए इसको ढँक लो.
 वे नहीं माने महाराज!
 बाबा ने अपने हाथ से उठाकर उन्हें कौपीनाच्छादन दिया, तो फेंक दिया उन महात्मा ने.
 बाद में वे हजार रुपये का कम्बल ओढ़ने लगे और ईश्वर कृपा से मोटर में भी चलने लगे.
 तो यह देखो, ‘करिष्यस्यवशोऽपि तत्’- सबकी प्रकृति सबके भीतर बैठी होती है.
 ‘ईश्वरः सर्वभूतानाम् ’- इसलिए प्रकृति को छोड़ो.
 वह तो जड़ है, मिथ्या है.
 महात्मा लोग प्रकृति को स्वतंत्र रूप से स्वीकार नहीं करते हैं.
 क्षेत्रज्ञ तो ईश्वर है.
 वह सब भूतों को हृदय में है और हृदय का अभिमानी बना हुआ जो यह आत्मा है, उससे संलग्न होकर ही बैठा हुआ है.
 जिस अंश में वह हृदय से संलग्न मालूम पड़ता है, उस अंश में उसको जीव कहते हैं और जब वह अपने स्वरूपभूत अंश में हृदय से संलग्न नहीं है, तब उसे ईश्वर कहते हैं.
 चीज तो एक ही है!
 घड़े के भीतर जो मालूम पड़े तो घटाकाश, और घट की उपाधि को मत देखो तो उसी का नाम महाकाश!
 इसलिए ईश्वर और जीव- ये दोनों तत्व रूप से दो नहीं होते हैं.
 असल में तत्व शब्द ही ‘तत्’ और ‘त्व’ दोनों का मेल है- ‘तत्+त्वम् = तत्वम्’.
 ‘यत्र तत् त्वं च एकी भवति तत् तत्त्वम् इति उच्यते.
 ’ तत्व तो कहते ही उसको हैं, जहाँ तत् और त्वं दोनों एक हैं.
 यह ‘त्व’ शब्द एक अव्यय भी है.
 ‘तत्’ भी अव्यय है और ‘त्वम्’ भी अव्यय है.
 ‘ हृद्देश्योऽर्जुन तिष्ठति ’- हे अर्जुन, सबके हृदेश में ईश्वर है.
 यह मत समझना कि सबके हृदय में बस काम ही काम है, अन्धकार ही अन्धकार है, कीचड़-ही-कीचड़ है.
 अर्जुन ! ;   सबके हृदय में वह प्रकाश है, जिसमें हृदय दिखायी पड़ता है.
 अर्जुन, तुम भी प्रकाश स्वरूप हो और तुम्हारे हृदेश में तुमसे संलग्न होकर के ही ईश्वर रहता है ; जब अहं से संलग्न ईश्वर न हो तो इदं से संलग्न तो कभी हो नहीं सकता.
 यह बात सब भक्तराजों को ध्यान में रखनी चाहिए कि यदि शरीर की उपाधि से और हृदय की उपाधि से तुम्हारे हृदय में ईश्वर नहीं है तो वह शालग्राम में भी कभी नहीं हो सकता.
 जब हृदय में है, तभी शालग्राम में है.
 बल्कि पहले हृदय में है, पीछे शालग्राम में है, क्योंकि शालग्राम का पता ही तब चलेगा, जब हृदय में बैठकर ईश्वर बतायेगा.
 पहले ईश्वर का उदय असमर्थ के रूप में होता है, पीछे इदमर्थ के रूप में होता है.
 एक ही ईश्वर अहमर्थ के रूप में पहले और इदमर्थ के रूप में पश्चात् उदय को प्राप्त होता है.
 ईश्वर एक ही है ; ‘भ्रामयन्सर्वभूतानि ’- जैसे कोई कठपुतली बना दे और उसको घुमावे, वैसे ही ईश्वर सारे भूतों को बनाता-घुमाता है.
 मशीन के पहिये जैसे घूम रहे हैं, ऐसे ही सर्वभूत तद्-तद् वासनारूप झूम रहे हैं.
 श्रीरामानुजाचार्य जी ने इसकी टीका में लिखा है कि ‘गुणानुगुणान् गुणानुगुणं प्रवर्तयन् तिष्ठति इत्यर्थः.
 ’ बिजली पंखे में आकर पंखे को घुमा रही है, बल्व में आकर रोशनी दे रही है- हरे बल्व में हरा, सफेद बल्व में सफेद और पीले बल्व में पीला.
 हीटर में आकर गर्मी देती है औररेफ्रीजरेटर में आकर बर्फ जमा कर देती है.
 बिजली एक ही है, लेकिन यन्त्र की उपाधि के भेद से उसमें भेद मालूम पड़ता है.
 आप देखो, आपके स्वप्न में दो भेंड़े लड़ रहे हैं ; आपस में ; बिलकुल मार-काट पर उतारू हैं ; लगता है कि मार ही डालेंगे एक दूसरे को.
 लेकिन दोनों भेड़ों के भीतर आपका ही मन काम कर रहा है कि नहीं?
 आप लोगों ने भेड़ों की लड़ाई देखी हो कि न देखी हो, हमने तो देखी है.
 देहाती आदमी हैं न!
 बनारस में तो महाराज, तीतरों की ऐसी लड़ाई होती है कि जिसने देखा, वह भी पछताया और जिसने नहीं देखा, वह भी पछताया!
 तो, अपने आप कर्मानुरूप, गुणानुरूप यन्त्र पर सब बैठे हुए हैं और सबको एक ही विद्युत शक्ति, एक ही वित्, एक ही संवित्, एक ही ज्ञान, एक ही चेतन, एक ही ब्रह्म सबको प्रकाशित कर रहा है.
 भगवान् कहते हैं कि अर्जुन , तुम बेवकूफ नहीं हो.
 देखो गुरु जब तक चेले को बेवकूफ न कहें तब तक चेले को संतोष ही नहीं करना चाहिए.
 उसको समझना चाहिए कि ये हमको अपना नहीं समझते हैं.
 हमारी इज्जत करते हैं, आदर करते हैं, लेकिन हमारी बेवकूफी कैसे दूर करेंगे?
 उड़ियाबाबाजी महाराज तो बेवकूफ नहीं बोलते थे, बेकूफ बोलते थे.
 बावरा, बेकूफ- ऐसा बोलते थे.
 उनके मुख से निकले हुए बेकूफ में कितनी आत्मीयता थी, इस पर तो ध्यान दो!
 गुरु हमारे अहंकार को छुड़ा देना चाहते हैं.
 जिस चीज को हम पकड़े हुए बैठे हैं, उस चीज को छुड़ा देना चाहते हैं.
 ‘ भारत ’- यह अर्जुन के लिए भगवान् का संबोधन है.
 इसका अर्थ है- भा माने प्रतिभा; प्रतिभा रत.
 तुम तो प्रतिभा के प्रेमी हो.
 इसलिए ‘तमेव सर्वभावेन शरणंगच्छ’- वही जो परमेश्वर है, सबके हृदय देश में रहने वाला- उसकी शरण में जाओ.
 देखो, यह शीशम या बबूल की जो लड़की होती है, उसमें एक ‘हीर’ होती है.
 हीर माने हृदेश.
 वह बहुत मजबूत होती है.
 एक दिन मैंने सोचा कि अगर मेरा अंगूठा कट जाये तो जैसे कलेजे में हृदय है, वैसे कटे हुए अंगूठे में हृदय होगा कि नहीं?
 अरे, उसके तो एक बूंद खून में एक करोड़ से ज्यादा कीड़े हैं.
 यह बात मैंने तब जानी, जब डाक्टर हंसराज, इरविन अस्पताल, नई दिल्ली में काम करते थे.
 उन्होंने मुझे दिखाया था कि मेरे अपने ही खून की एक बूँद में कीड़ों का कैसा समुद्र उमड़ रहा है.
 उसमें सफेद कीड़े, लाल कीड़े तरंगायमान हो रहे हैं ; वे आपस में लड़ते हैं, एक दूसरे को खाते हैं, भयभीत होकर भागते हैं, उछलते हैं.
 तब मैंने अनुभव किया कि इन सब कीड़ों के भी हृदय हैं.
 तो ‘ हृद्देशोऽर्जुन तिष्ठति ’- हृदयहीन कोई वस्तु होती ही नहीं ; कोई- कोई पूछते हैं कि जीवों की कमी क्यों नहीं पड़ जाती?
 अरे, सृष्टि में तो जब तक जड़ता का एक भी कण है, तब तक उसमें चिदाभास है.
 वहीं समय से सुषुप्त है और जाग्रत होकर जीवावस्था में आ सकता है.
 वहाँ उपाधि के सुषुप्त होने के चिदाभास जाग्रत नहीं हो रहा है.
 जब उपाधि विकसित हो जायेगी तो वहाँ पहले से विद्यमान जो चेतन है, वह भी जाग्रत हो जायेगा, वह भी जीव हो जायेगा.
 एक-एक परमाणु जीव है- ‘ जीवो जीवस्य जीवनम्.
 भगवान् कहते हैं कि अर्जुन , तुम उसी की शरण में जाओ.
 बस, वही सर्वात्मा है, वही सर्वेश्वर है, वही सर्वसाक्षी है और वही सर्वातीत है.
 उसके अतिरिक्त दूसरा कुछ है ही नहीं. ‘तमेव शरणं गच्छ’- शरण माने सर्वोपसंहार- सबका बाध हो जाने पर जो शेष रहता है, वही शरण है.
 ‘श्रृ-हिंसायाम्.
 ’ बाधावधि, निषेधावधि जो पदार्थ है, वही शरण है.
 वहाँ कैसे जायें महाराज?
 कि ‘सर्वभावेन’- क्योंकि व्यवहार में भी सब वही है.
 तुम्हारे मन में जितने भाव उठते हैं, सब उसी के बारे में उठते हैं.
 त्वं-पदार्थ की प्रधानता से ‘सर्वभावेन’ का यह अर्थ है कि जो कुछ भी भाव आता है, वह सब उसी के लिए आता है और तत्पदार्थ की दृष्टि यह है कि ‘सर्व’ वही है.
 ‘ यो सर्ववित् भजति मां सर्वभावेन भारत .
 अरे, सपने में दिखाई देता हा कि वहाँ गधा है, वहाँ घोड़ा है; वहाँ महात्मा है, वहाँ दुरात्मा है; वहाँ डाकू है, वहाँ साधु है; वहाँ यज्ञ हो रहा है, वहाँ गोवध हो रहा है.
 यह सब क्या है?
 कि यह आपका मन है.
 इसी प्रकार विश्व-सृष्टि में भिन्न-भिन्न रूप में जो कुछ दिखायी पड़ रहा है; वह सर्वरूप में परमात्मा ही अभिव्यक्त हो रहा है.
 यहजो स्वयं प्रकाश संवित् है, वही परमात्मा के रूप में भास रहा है.
 त्वं-पदार्थ की प्रधानता से कहो तो संवित् का स्फुरण है और उधर से कहो तो यह सब भगवद्भाव है.
 असल में भागवतधर्म में और वेदान्त में तत्वतः कोई भेद नहीं है.
 इससे क्या होगा?
 ‘मत्प्रसादात्परां शान्तिम्’ योग का फल मिलेगा और ‘स्थानं प्राप्स्यसि शाश्वतम्’- अधिष्ठान से एकता हो जायेगी.
 इसलिए द्वैतभाव छोड़कर उसी अद्वैत-परमेश्वर की शरण में जाओ और जो कुछ भास रहा है, उसे परमेश्वर का रूप देखो.
 उपनिषद् में प्रत्याहार का वर्णन आता है कि-
 अर्थात् जो आँख से दिखता है, वह परमात्मा का स्वरूप है और जो कान से सुनता है, वह भी परमात्मा का स्वरूप है.
 असल में दृश्य से द्रष्टा निराला होता है, परंतु द्रष्टा से दृश्य निराला नहीं होता है.
 अध्यस्त से अधिष्ठान निराला होता है- यह साधक की प्रक्रिया है- परंतु अधिष्ठान से अध्यस्त निराला नहीं होता है.
 जगत् से निराला है ब्रह्म-भिन्न नहीं, निराला है!
 विलक्षण है.
 जगत् का जो आद्यन्तवत्व लक्षण है, वह ब्रह्म में नहीं है; इससे विलक्षण है ब्रह्म का लक्षण.
 अबाधितत्व ब्रह्म का लक्षण है.
 लक्षण दोनों के दो हैं, परंतु वस्तु एक है.
 इसलिए ‘तत्प्रसादात्परां शान्तिम्’- जब वह निर्मल हो जायेगा तब आपको पराशन्ति मिलेगी, माने योग का फल-असम्प्रज्ञात समाधि हो जायेगी.
 फिर क्यों प्राणायाम के चक्कर में पड़ते हो?
 अभी बम्बई में एक सज्जन आये थे.
 वे दो-पाँच सौ आदमियों को बैठाते थे और कहते थे कि भस्त्रिका करो.
 भस्त्रिका माने धौंकनी ही होता है- जैसे लुहार की धौंकनी होती है.
 मैंने कहा कि महाराज, यह तो रोग-समन्वय हो रहा है.
 किसी को दमा हो या किसी के फेफड़े में खराबी हो तो क्या वे भी सबलोगों के साथ धौंकनी चला सकते हैं?
 हमें तो सभा में किया हुआ योग दम्भ प्रतीत होता है.
 अब देखो, तत्पदार्थ का निरूपण करते-करते यहाँ-वहाँ बीच में त्वं-पदार्थ की प्रधानता डाल दी है भगवान् ने.
 बोले- ‘इति ते ज्ञानमाख्यातं गुह्याद् गुह्यतरं मया.
 ’ मैंने गुह्य से गुह्यतर ज्ञान तुम्हें बताया है.
 यह गुरु से, आगम से, सत्सम्प्रदाय से प्राप्त होता है.
 परंतु मेरे भाई ‘अशेषेण एतद् विमृश्य’ ; तुम्हें विमर्श करना पड़ेगा ; यदि श्रवणमात्र से ग्रहण नहीं हुआ तो तुम्हें ‘विमृश्य’, माने मनन, निदिध्यासन करना पड़ेगा.
 यहाँ संवित् है, विमर्श है, ‘यथेच्छसि’ माने इच्छा है और फिर ‘कुरु’ क्रिया है; उसके बाद वस्तु द्रव्य है.
 लेकिन ये पाँच नहीं हैं, बिलकुल एक हैं.
 अब तुम ‘विमृश्य’ माने विचार करो, विमर्श करो.
 किन्तु अभी अर्जुन को संतोष नहीं हुआ.
 बोले कि बाबा, यह अहीरों के बीच में रहा है; कभी कहता है कि ‘बुद्धौ शरणमन्विच्छ’ बुद्धि की शरण में जाओ; फिर बोलता है कि ‘तमेव शरणं गच्छ’ उसकी शरण में जाओ.
 देखो, श्रीउड़िया बाबाजी महाराज के पास लोग जिद करते थे कि हमें चेला बना लो, शिष्य बना लो!
 एक सज्जन तो ऐसे आये कि पाँच दिन भूखे-प्यासे बैठे रहे कि हम तो आप ही से दीक्षा ग्रहण करेंगे.
 बाबा बोले कि हम तुम्हारे पूर्वजन्म के गुरु को जानते हैं.
 जब तक तुम उनसे दीक्षा नहीं लोगे, तब तक तुम्हारी आध्यात्मिक उन्नति नहीं होगी.
 तुम हमारी बात पर विश्वास करते हो कि नहीं करते हो?
 यदि नहीं करते, तो हमें गुरु क्यों बनाना चाहते हो?
 और यदि विश्वास करते हो तो जाओ उनके पास.
 ‘तमेव शरणं गच्छ’.
 महाराज, इतनी समझदारी से बाबा ने यह काम किया कि हमलोग बिलकुल आश्चर्यचकित हो गये.
 बाबा सबको आसानी से मंत्र बता देते थे; किसी को षडक्षर, किसी को द्वादशाक्षर, किसी की अष्टाक्षर!
 आखिर उस आदमी को बाबा ने मंत्र क्यों नहीं बताया?
 वह तो पीछे ऐसा दुश्मन हुआ बाबा का, ऐसा दुश्मन हुआ कि कोई हद नहीं; वह बराबर दुश्मनी करने लगा.
 बाबा तो उसके अन्तरतम को पहचानते थे.
 भगवान् ने कहा कि अच्छा, उसकी शरण में जाना तुम्हें नहीं भाता है?
 अर्जुन बोले कि नहीं भाई, बुद्धि तो हमारी पहले ही खो चुकी है- ‘शोकसंविग्मानसः’ और जब भेजते हो उसकी शरण में; तो हम अनजान की शरण में तो जाने वाले नहीं है.
 हमारे जाने-पहचाने परमेश्वर तो तुम्हीं हो, अब तुम्हें छोड़कर और कहाँ जाऊँ?
 भगवान् बोले कि अच्छा लो, अब मैं तुम्हें गुह्य नहीं, गुह्यतर नहीं, गुह्यतम बात बताता हूँ- ‘सर्वगुह्यतमम्’.
 बड़ी गुप्त बात है ; वैसे में कह तो चुका हूँ कई बार, लेकिन फिर भी सुन लो.
 लेकिन एक बात है; कि यह ‘परमं वचः’ है, उसके बाद फिर कुछ कहने का नहीं है.
 ‘परमं वचः’ का अर्थ है ‘वचः पारम्यम्’ अर्थात् अब इसके बाद कहने को कुछ बाकी नहीं रहेगा.
 इसलिए फिर मत पूछना!
 अर्जुन बोले कि महाराज, सच्चे प्रेम से बताते हो कि ऊपर ही ऊपर बताकर टाल-मटोल कर रहे हो?
 भगवान् बोले कि नहीं अर्जुन, ‘इष्टोऽसि मे दृढमिति’- तुम मेरे प्यारे हो, मेरे इष्ट हो.
 देखो, जब भक्त अपना इष्ट भगवान् को बताता है तो भगवान् भी ‘ये यथा मां प्रपद्यन्ते तांस्तथैव भजाम्यहम्’ कहकर भक्त को अपना इष्ट बना लेते हैं.
 भगवान् कहते हैं कि प्यारे अर्जुन, जैसे तुम मुझको चाहते हो, वैसे ही मैं भी तुमको चाहता हूँ.
 एकांगी प्रेम जो है वह किताबों में लिखने ही के लिए है और प्रेम का आदर्श नहीं है.
 असल में जब तक सामने से प्रेम के उत्तर में प्रेम नहीं मिलता है, तब तक प्रेम बढ़ता नहीं.
 प्रेम का उद्दीपन प्रेम ही है ; यदि सामने वाला प्रेम नहीं करेगा तो प्रेम संकुचित हो जायेगा.
 यदि चंद्रमा चाँदनी का वितरण न करे तो कुमुद कैसे विकसित होगा?
 प्रेम एकांगी नहीं होता है, प्रेम दोनों ओर से होता है.
 तो अर्जुन ने तो अपना प्रेम प्रकट कर ही दिया है.
 अब श्रीकृष्ण कहते हैं कि ‘इष्टोऽसि मे दृढमिति ततो वक्ष्यामि ते हितम्’- तो तुम मेरे इष्ट हो और दृढ़ इष्ट हो, मामूली इष्ट नहीं हो.
 ऐसे इष्ट हो कि प्यारे, मैं तुम्हें छोड़ूँगा ही नहीं.
 मेरे अन्दर कोई अच्छा नहीं है- ‘समोऽहं सर्वभूतेषु न मे द्वेष्योस्ति न प्रियः’, तथापि ‘दृढम् इष्टोऽसि’, तुम्हारे साथ मेरा ऐसा प्रेम है कि मैं कभी तुमको छोड़ूँगा नहीं.
 इसलिए ‘ते हितं वक्ष्मामि’- तुम्हारा जो हित है, वह मैं तुम्हें बताता हूँ.
 इस प्रकार भगवान् अर्जुन की पूरी जिम्मेदारी अपने ऊपर ले लेते हैं, यह नहीं कहते कि तुम अपनी बुद्धि से विचार करके करो.
 ईश्वर की शरणागति में भी थोड़ा अपने लिए स्थान है.
 जहाँ भगवान् ने यह कहा कि- ‘विमृश्यैतदेशेषण यथेच्छसि तथा कुरु.
 ’ वहाँ भी तो विमर्श है न!
 लेकिन यहाँ बोले कि नहीं नहीं, तुम्हारी पूरी जिम्मेवारी मेरे ऊपर है.
 तुम बेफिक्र हो जाओ और सुनो मेरी बात.
 ‘मन्मना भव ’- मेरा ज्ञान संपादन करो और ‘मद्भक्तो भव’- मेरी भक्ति करो.
 मतलब यह कि ज्ञान का विषय ब्रह्म भी मैं ही हूँ और भक्ति का विषय, भजनीय भी मैं ही हूँ.
 ‘मद्याजी भव’ माने यज्ञाराध्य भी मैं ही हूँ.
 और ‘मां नमस्कुरु’ का अर्थ है शरणागतवत्सल्य, शरण्य भी मैं ही हूँ.
 इस प्रकार चार साधन हैं मुझे पाने के- ज्ञान, भक्ति, यज्ञ और शरणागति.
 ये चारों अलग-अलग नहीं हैं.
 ज्ञान ब्रह्म का, भक्ति ईश्वर की, यज्ञ इन्द्रादि देवता के और नमस्कार पिता-माता आद का; ये चारों एक ही हैं.
 जो ज्ञान का विषय है वही भक्ति का विषय है, वही यज्ञ का विषय है और वही शरणागति का विषय है.
 अर्जुन बोले कि यह कौन है महाराज?
 भगवान् बोले कि ‘मन्मना भव’ में ‘मत्’, ‘मद्भक्तो’ में ‘मत्’, ‘मद्याजी’ में ‘मत्’ और ‘मां नमस्कुरु’ में ‘मत्’- लो सब में ‘मत्’ है!
 इतने पर भी तुम्हें संतोष न हो तो समझ लो कि ‘मामेवैष्यसि’- फल के रूप में भी मैं ही प्राप्त होऊँगा.
 अब भगवान् कहते हैं कि ‘सत्यं ते प्रतिजाने’- मैं तुमसे सत्य प्रतिज्ञा करता हूँ, सच-सच प्रतिज्ञा करता हूँ, सत्य शपथ खाता हूँ, सौगन्ध खाकर कहता हूँ!
 बोलेकि बाबा, ये व्रजवासी लोग तो सौगन्ध भी झूठी खाते हैं.
 व्रज की यह रीति है कि बात-बात में ‘तेरी सोंह’ बोलते हैं.
 ‘मेरी कसम’- ऐसे नहीं बोलते हैं, ‘तेरी कसम’- ऐसे बोलते हैं ; कहते हैं कि कसम जिसकी खायी जाती है, उसी को लगती है ; तो व्रजवासी बड़े चालाक होते हैं और कहते हैं कि ‘तेरी सौगन्ध है ; ’ लेकिन भगवान् ने कहा कि नहीं-नहीं, ‘सत्यं ते प्रतिजाने’- मैं तुमसे शपथपूर्वक कहता हूँ.
 अर्जुन बोले कि बाबा, तुम यशोदा मैय्या तक से झूठ बोल गये कि मैंने मिट्टी नहीं खायी, और गोपियों से कह दिया कि मैं कभी झूठ बोलता ही नहीं हूँ.
 फिर तुम्हारा भरोसा कैसे किया जाये?
 भगवान् बोले कि नहीं-नहीं, ‘प्रियोऽसि मे’- तुम मेरे प्यारे हो.
 अपने प्यारे से झूठ नहीं बोला जाता है.
 अपने और प्यारे के बीच यदि छल-कपट आ गया, झूठ आ गया, तब तो प्रेम कलुषित हो गया.
 इसलिए तुम मेरे प्यारे हो और मैं बिलकुल सच-सच तुमसे बताता हूँ.
 अर्जुन बोले कि अच्छा, बता दो!
 भगवान् बोले कि अच्छा अब तुम धर्माधर्म का विचार अपनी अक्ल पर मत रखो.
 यह बड़ा भारी योग है.
 इस श्लोक की टीका में मधुसूदन सरस्वती ने कहा कि धर्म-परित्याग का अर्थ यह है कि ब्रह्मचर्य-धर्म, गार्हस्थ-धर्म, वानप्रस्थाश्रम-धर्म, संन्यासाश्रम-धर्म- इन धर्मों का मैं पालन करूँगा ओर मेरे किये हुए धर्म-पालन से मेरा कल्याण होगा- इस धर्माश्रय का परित्याग कर दो.
 श्रीशंकराचार्य कहते हैं कि अधर्म-परित्याग का वर्णन तो सभी जगह आता है, लेकिन यहाँ धर्म का परित्याग अपूर्व है और परमात्मा के शुद्ध स्वरूप के निरूपण का प्रसंग है.
 यहाँ ‘अन्यत्र धर्मात् अन्यत्राधर्मात् अन्यत्रास्मात् कृताकृतात्.
 अन्यत्र भूताश्च भव्याच्च’- धर्म से भी परे, अधर्म से परे तथा जो किया है, जो नहीं किया है; जो हुआ है मेरे जो नहीं हुआ है- उससे विलक्षण है.
 ‘न सन्तु धर्माधर्मौ-’ धर्माधर्म मेरे नहीं हैं.
 ‘नाहं धर्माधर्मौ’- मैं धर्माधर्मो का नहीं हूँ.
 ‘न सन्ति वस्तुतः तत्वदशा धर्माधर्माः.
 एवं परित्यज्य’- ऐसी विधि से धर्माधर्म दोनों का परित्याग कर दो, क्योंकि कर्ता यदि बने रहोगे तो परित्याग होगा ही नहीं.
 यह बात बड़ी विलक्षण है महाराज; बच्चों की समझ में तो आने की है ही नहीं.
 अब देखो ‘ सर्वधर्मान् ’ को.
 धर्मान् में सर्व क्यों लगा दिया?
 कोई कहते हैं कि ‘सर्वधर्मान् परित्यज्य’ माने इन्द्रियधर्मान्, मनोधर्मान्, बुद्धिधर्मान्, जीवधर्मान्, अनात्मधर्मान् परित्यज्य- इन सबका परित्याग कर दो.
 लेकिन भाई, कैसे परित्याग करो?
 यह समझना पड़ता है.
 इसमें अक्ल लगानी पड़ती है.
 देखो, जो अन्य है, वह तो परित्यक्त है ही, वह तो छूटा हा ही है; उसे क्या छोड़ें?
 किसी ने कहा कि गंगाजी के किनारे जो पत्थर पड़ा है, उसका परित्याग कर दो.
 अरे वह तो कभी मेरा हुआ ही नहीं, उसे पकड़ा ही नहीं कभी, तो उसका क्या परित्याग करेंगे?
 बोले कि अच्छा, अपना परित्याग कर दो.
 लेकिन अपना परित्याग तो कभी होता ही नहीं है; यह तो अशक्यानुष्ठान लक्षण है.
 तो आत्मा का परित्याग कभी हो नहीं सकता और अनात्मा जब कभी अपना हो नहं सकता तो उसका परित्याग कहाँ से किया जाये?
 तब इसमें से निकला क्या?
 अनात्मवस्तु नित्य परित्यक्त है, परंतु इसमें जो ग्रह का भ्रम हो रहा है- कि यह मेरा है, मैं इसका हूँ- इसको छोड़ना है.
 कबीरदास ने कहा कि ‘गठिया जोड़ के बम्हना बेदर्दी.
 ’ यह हमारे गाँव की बोली है.
 इसमें कहा गया है कि बेदर्दी ब्राह्मण ने कपड़े की गाँठ जोड़ी और हमेशा के लिए एक बन्धन में डाल दिया.
 तो भाई, बात यह है कि असल में न अनात्मा-आत्मा से आबद्ध है और न आत्मा अनात्मा से आबद्ध है.
 जब आबद्ध ही नहीं है तब परित्याग क्या?
 बोले कि यह जो आबद्ध का भ्रम है, उसका परित्याग ही असल में परित्याग है- यह इस ‘परित्यज्य’ क्रिया- पद का अर्थ है.
 ’ वस्तुतः कोई भी धर्माधर्म न मेरा है, न मैं धर्माधर्म का हूँ और न धर्माधर्म का अस्तित्व है.
 इसी का नाम है ‘सर्वधर्मपरित्याग.
 ’ बोले कि फिर?
 एकमात्र मेरी शरण में आ जाओ- ‘मामेकं शरणं व्रज.
 एकम् अद्वयं, शरणं-सर्वाधिष्ठानम्, मां प्रत्यक् चैतन्याभिन्नं व्रज-जानीहि.
 भगवान् कहते हैं कि उद्ध्व, तुम विधि-निषेध छोड़ दो- ‘चोदनां प्रतिचोदनाम्.
 ’ प्रवृत्ति और निवृत्ति को छोड़ दो.
 जो अब तक सुना है वह छोड़ दो, और जो सुनना बाकी है, सो छोड़ दो.
 एकमात्र मेरी शरण में आ जाओ.
 सबकी आत्मा मैं हूँ और मेरे साथ एक होकर निर्भय हो जाओ.
 तो देखो, ‘एकम् अद्वितीयम्’- इन दोनों को ‘माम्’ का विशेषण कर दो.
 ‘शरणं अधिष्ठान शरणं गृहरक्षित्रोः’- सबका अधिष्ठान कौन है?
 शरण माने अधिष्ठान, शरण माने कुटिया, शरण माने रहने की जगह.
 अधिष्ठानम्- अधिष्ठान- स्वरूप.
 कई अधिष्ठान नहीं है; ‘एकम्- अध्यस्तेषु अनुगतम् इति इति एकम्.
 ’ संपूर्ण अध्यस्त में अनुगत एक अधिष्ठान है.
 सम्भव है, वह भी परोक्ष हो!
 कोई अन्य हो!
 बोले कि नहीं, ‘माम्’ अपरोक्षं, प्रत्यक् चैतन्यम्.
 तब ‘व्रज’ का क्या अर्थ होगा?
 बोले कि ‘व्रज’ माने ‘जानीहि’- जानो.
 ’ जैसा शण्य होता है, वैसी शरणागति होती है.
 जब आत्मा ही शरण में है तो वहाँ शरण्यत्वेन आत्मा का ज्ञान ही गमन है.
 अच्छा महाराज, यदि धर्म छोड़ दिया और कहीं पाप लग गये तो?
 बोले कि अब तुम मत सोचो.
 ‘अहंत्वेन अभिव्यक्तः ज्ञातः अहम्’- तुम्हारे अहं के रूप से ज्ञान होकर मैं ‘सर्वपापेभ्यः’ अभ्यतत्कार्येभ्यः त्वा- त्वां मोक्षयिष्यामि- सब पाप, सब पापों का मूल कर्तापन, भोक्तापन, संसारीपन, परिच्छिन्नपन, सर्व-पापमयी अविद्या, सर्वपापमयी माया, सर्वपापमयो भ्रमः- भ्रम ही संपूर्ण पाप का आधार है- इन सबसे मुक्त कर दूँगा.
 कैसे?
 कि मैं तुम्हारे अहं के रूप में प्रकट हो जाऊँगा और तुम्हें अविद्या और अविद्या के कार्य से छुड़ा दूँगा- ‘मोक्षयिष्यामि’.
 अतएव ‘असोच्यानन्व सोचस्त्वम् मा शुचः, शोकं मा कार्षीः.
 ’ एक महात्मा के यहाँ मैं उनका दर्शन करने गया.
 उनकी कुटिया के द्वार पर एक श्लोक लिखा हुआ था.
 कहाँ का था, यह तो हमें मालूम नहीं, लेकिन महाराज बचपन में तो हमारा ऐसा अभ्यास था कि एक बार श्लोक सुनकर याद हो जाता था.
 अभी शार्दूल-विक्रीड़ित या स्नग्धरा मं तो दो-तीन बार, चार बार सुनना पड़ता है, लेकिन अनुष्टुप् छन्द यदि एक बार गौर से सुन लूँ, तो मुझे याद हो जाता है.
 उन महात्मा के दरवाजे पर श्लोक लिखा हुआ था-
 मैंने सारी गीता पढ़ी है और इस निश्चय पर पहुँचा हूँ कि जो सर्वधर्म का परित्याग्र कर देता है, वह सब पापों से मुक्त हो जाता है.
 असल में जहाँ धर्म रहेगा, वहाँ अधर्म भी रहेगा.
 स्वयं गीता कहती हैं कि- ‘सर्वारम्भा हि दोषेण धूमेनाग्निरिवावृताः.
 धर्म और अधर्म द्वन्द्व हैं.
 ये रात और दिन के समान जोड़ीदार हैं.
 इसलिए जब छूटते हैं तब अकर्तृत्व, अभोक्तृत्व, असंसारित्व, अपिरिच्छिन्नत्व के ज्ञान से धर्माधर्म दोनों बाधित हो जाते हैं और तब रहते हैं तब दोनों ही रहते हैं.
 इनके रहते जो अपने को धर्मात्मा मानते हैं और यह मानते हैं कि हमारे धर्म में कहीं कोई त्रुटि नहीं हैं, वे मूर्ख हैं. अब जो ये कहते हैं कि हमारे जीवन में तो पाप-ही-पाप है, पुण्य है ही नहीं, वे ठीक नहीं कहते.
 उनके जीवन में यदि पुण्य न होता तो उन्हें पाप मालूम ही न पड़ता.
 बिना पुण्य हुए पाप का ज्ञान होता है ही नहीं है और बिना पाप हुए पुण्य रहता ही नहीं है.
 इसलिए दोनों साथ-साथ पैदा होते हैं, साथ-साथ रहते हैं, साथ-साथ जाते हैं और तब जाते हैं, जब परमरात्मा का ज्ञान होता है.
 धर्म क्या है?
 कुछ धर्म कार्यात्मक होते हैं, जिनको हम करते हैं- दान किया, एकादशी व्रत किया, परोपकार किया, तो वह कार्य धर्म हुआ; हमारा बनाया हुआ धर्म हुआ.
 एक कारण धर्म है, जो हमें धारण करता है- ‘ध्रियते पुण्य-दानादिरूपेण इति धर्मः.
 ’ दो व्युत्पत्तियाँ हैं- कारण धर्म और कार्य धर्म.
 तो ‘सर्वधर्मान्’ का अर्थ है कार्यनिष्ठ धर्म- जो उत्पाद्य है और कारणनिष्ठ धर्म, जो स्वभाव से प्रकृति के द्वारा प्राप्त है.
 इन दोनों का परित्याग अपने स्वरूप के ज्ञान से कर दो और ‘मामेकं शरणं व्रज’- मेरे स्वरूप में आकर बैठ जाओ. इसके बाद ‘अहं त्वा सर्वपापेभ्यो मोक्षयिष्यामि.
 ’ मुक्ति के लिए तुम फिक्र मत करो ; छोड़ दो मुक्ति की फिक्र.
 किसी को भोग चाहिए और किसी को मोक्ष चाहिए.
 लेकिन जिसे भोग-मोक्ष दोनों नहीं चाहिए तो?
 वह तो विरल है न, जिसे न भोग चाहिए, न मोक्ष चाहिए.
 वह तो मुमुक्षुत्व से भी व्यतिक्रान्त हो गया.
 इसलिए ‘मा शुचः’, ‘शोकं मा कार्षीः’- शोक मत करो अर्जुन!
 अब देखो, भगवान् ने कहा कि देखो अर्जुन, मैंने बड़ी गूढ़ बात तुम्हें बतायी है.
 तुम यह सबको मत बता देना.
 नातपस्काय- अब भगवान् बताते हैं कि जरा देख लेना, कि जो इन्द्रियों का संयमी न हो, अपने धर्म पालन में थोड़ा कष्ट उठाने में भी समर्थ न हो- मान लो कि एक दिन भोजन न मिला और खाद्य-अखाद्य खाने को मिले तो वैसा ही खा ले; एक दिन भूख सहने का सामर्थ्य नहीं है- तो ऐसे आदमी को यह ज्ञान नहीं बताना चाहिए क्योंकि वह फिर असामर्थ्य के मार्ग में चला जायेगा और सबका जूठन ही खाने लगेगा.
 अच्छा, कहो कि इस श्लोक में भक्ति का वर्णन है, तो भगवान् बोलते हैं कि ‘नाभक्ताय’- अभक्त को यह ज्ञान नहीं बताना चाहिए.
 इसका अर्थ यह हुआ कि भक्त इसका अधिकारी है.
 इसमें कोई भक्ति से भी बड़ी बात कही गयी है जो भक्त को बताने की है.
 ‘मद्भक्त एतद्विज्ञाय मद्भावायोपपद्यते.
 ’ ‘मद्भक्त एतद् विज्ञाय-साधनम्.
 ’ ‘मद्भावायोपपद्यते-फलम्.
 भगवान् कहते हैं जो मेरा भक्त न हो, उसे यह नहीं बताना और जो शुश्रूषु न हो, जिसमें सुनने की या सेवा करने की इच्छा न हो- उसे भी नहीं बताना चाहिए, और ‘न च मां योऽभ्यसूयति’- जो तत्वविद् पुरुष के चरित्र में दोष निकालता हो- उसे भी नहीं बताना चाहिए.
 अरे, तुम्हें चरित्र सीखना होतो अपने पुरोहित से सीखो, पूजा करना सीखना हो तो किसी वैष्णव से सीखो और धारणा ध्यान समाधि की विधि सीखनी हो तो किसी योगी से सीखो.
 यह तो तत्वज्ञान है, स्वरूपज्ञान है.
 तत्ववित् पुरुष तो धर्म से, उपासना से, योग से सबसे निर्मुक्त होकर स्वच्छन्द जीवन व्यतीत कर रहा है.
 यदि तुम्हें सीखना हो कि शौच से लौटने के बाद दस बार बाया और सात बाया-दाया दोनों हाथ मटियाने की विधि सीखन हो तो यह अपने बाप-दादा से सीख लो या गुरु-पुरोहित से सीख लो.
 इसके लिए किसी तत्वज्ञानी बेचारे की को तकलीफ देने की कोई जरूरत नहीं है.
 यदि तुम्हें यही सीखना हो कि ठाकुरजी को चन्दन कैसे लगाना चाहिए और उनकी आरती कैसे सात बार पाँव के पास, टखने के पास और सात बारर छाती के पास आती-जाती है तो उसके लिए किसी ब्रह्मवेत्ता को क्या तकलीफ देते हो?
 भगवान् कहते हैं कि ‘न च मां योऽभ्यसूयति’.
 जो श्रीकृष्ण के चरित्र में कहीं भी कलंक देखता है, उसे यह ज्ञान न बताने का तात्पर्य क्या है?
 कि कर्म-निष्ठा है वह तो.
 कर्मनिष्ठ, भजनीय गुणनिष्ठ को तत्वज्ञानी लोग तत्वज्ञान नहीं बताते हैं, क्योंकि तत्वज्ञान तो सबसे ऊपर है.
 यह समाधि-ज्ञान नहीं है, योग ज्ञान नहीं है, उपासना-ज्ञान नहीं है और धर्मज्ञान नहीं है.
 इसलिए भगवान् श्रीकृष्ण के चरित्र में कोई जाति का दोष निकाले कि अरे यह तो अहीर है, कह दे कि अरे यह तो चार है, अरे यह तो बड़ा रसिया है- इस प्रकार जो दोष-बुद्धि से उनके गुणों में, उनके स्वच्छन्द चरित्र में, स्वच्छन्द आचरण में दोष निकाले, वह इस ज्ञान का अधिकारी नहीं है.
 तत्वज्ञ का आचरण जो होता है, वह किसी सम्प्रदाय- विशेष के आचरण से, मर्यादा से आबद्ध नहीं होता है; वह तो स्वच्छन्द, सार्वभौम, सार्वकालिक होता है.
 इसलिए भगवान् का कहना है कि जिसे मुझमें दोष मालूम होता हो, उसे यह ज्ञान मत बताना ; ‘ य इदं परमं गुह्यम् ’- असल में अर्जुन , यह कीर्तन है.
 है तो यह कीर्तन, परंतु भक्तों के बीच में ही इसका अभिधान करना माने वर्णन करना चाहिए.
 यह बड़ी गुह्य वस्तु है; बाजार में लुटाने की नहीं है.
 इसका वर्णन तो जहाँ चार दीवाने भक्त लोग इकट्ठे हो जायें, वहाँ करना चाहिए.
 इससे क्या होगा?
 कि वर्णन करने वाले को मेरी पराभक्ति मिलेगी.
 यह इसका कमीशन है.
 मैंने बाइबिल में पढ़ा था कि तू अपने मोती सूअरों के सामने मत डाल.
 सूअर बेचारे मोती को क्या समझेंगे?
 मोती-पिष्टी बनायेंगे कि मोती-भस्म बनायेंगे कि मोतीमाला बनाकर पहनेंगे? ;   तो भगवान् कहते हैं कि भक्तों के बीच में ही यह बात बताने की है.
 और जो भक्तों को यह बात बतायेगा, उसके हृदय में पराभक्ति का उदय होगा और वह मेरे पास आ जायेगा.
 उसके मन में कोई संशय नहीं रहेगा.
 अब आगे एक कमीशन और लो-
 मनुष्यजाति में उससे बढ़कर मेरा प्रियकृत्तम नहीं है ; प्रियकृत्तम माने सबसे बड़ा प्रियतम.
 सबसे पहले प्रियकृत् फिर प्रियकृत्तर और उससे भी बड़ा है प्रियकृत्तम.
 हमें प्रसन्न करने वालों में सबसे श्रेष्ठ वही है और आगे भी दस्तावेज लिख देते हैं; लिखित दस्तावेज है यह श्रीकृष्ण भगवान् का कि उससे ज्यादा प्यारा हमें और कोई नहीं होगा.
 भागवत में भगवान् ने कहा कि ज्ञानी मेरा प्रियतम् है.
 क्यों?
 बोले कि वही तो हमें दूध पिला—पिलाकर पालता है.
 यदि ज्ञानी हमारा समर्थन न करे, हमारी सत्ता, चित्ता, आनन्दरूपता सिद्ध न करे तो अज्ञानी लोग हजार बकते रहें, इससे क्या होगा- ‘ज्ञानी प्रियतमोऽतो मां ज्ञानेनासौ बिभर्ति माम् .
 ’ ;   ‘भविता न च मे तस्मादन्यः प्रियतरो भुवि’- उससे बढ़कर प्यारा मेरा धरती में कोई नहीं होगा.
 भगवान् कहते हैं कि मैं उसका प्रेयसी बन जाता हूँ और वह मेरा प्रियतम बन जाता है.
 हाँ, मैं प्रेयसी बनकर उससे प्रेम करता हूँ.
 वह मेरा प्रियतर है.
 भगवान् बोले कि बाबा, दूसरे को न सुनाना.
 ऐसे तो वह भी मेरा प्यारा है, जो हम दोनों के इस धर्म्य-संवाद का अध्ययन करेगा, क्योंकि इसमें असली धर्म का वर्णन है.
 जो इसका अध्ययन करेगा- उसकी बुद्धि में जो समझ आयेगी, उससे उसे ज्ञान प्राप्त होगा और जो इसका अध्ययन करेगा, उससे उसका ज्ञान-यज्ञ सम्पन्न होगा.
 अध्ययन होगा यज्ञ और जो समझ बढ़ेगी, वह होगा ज्ञान.
 तो ज्ञान-यज्ञ के द्वारा जैसे इन्द्रादि का यजन होता है, वैसे ही मेरा यजन होगा.
 और जो श्रद्धा करे और दोष न निकाले?
 ‘ सोऽपि मुक्तः ’- वह भी पाप से मुक्त होकर पुण्यकर्माओं का जो शुभ लोक है, उसे प्राप्त होता है.
 भगवान् कहते हैं कि अर्जुन , तुमने एकाग्र चित्त से मेरी बात सुनी है न!
 देखो, यहाँ भगवान् श्रीकृष्ण यह संशय प्रकट करते हैं कि मैंने जो उपदेश दिया, यह अनुगीता का बीज है.
 बाद में अर्जुन कहेगा कि मैंने एकाग्र चित्त से नहीं सुना, तो भूल गया; तो बोले कि बाबा, हम भी उस समय योगयुक्त थे, सो हम भी भूल गये.
 ‘कश्चिदज्ञानसंमोहः प्रनष्टस्ते धनंजय ’- क्या तुम्हारा ज्ञानसंमोह प्रनष्ट हो गया?
 अब इसके बाद धनंजय अर्जुन बोलते हैं-
 अच्युत, तुम अपने निश्चय पर बिलकुल अडिग ही रहो बाबा!
 पहले सारथि बनकर लड़ाने के लिए ले आये थे और अंत तक यही कहते रहे कि बस, लड़ाई करो; लड़ो-लड़ो!
 तुम तो अच्युत हो, लेकिन तुमने ऐसा प्रसाद दिया मुझे, कि मेरा मोह नष्ट हो गया और स्मृति प्राप्त हो गयी.
 देखो, स्मृति में तात्पर्यानुसक्ति है, इसलिए स्मृति माने अनुभव.
 ‘अनुभूतिर्लब्धा’- यही अर्थ करना चाहिए ‘स्मृतिर्लब्धा’ का, यहाँ स्मृति पद का अर्थ संस्कार- जन्य ज्ञान नहीं है या अनुभूत-विषयासम्प्रमोष नहीं है.
 योगदर्शन में स्मृति कहते हैं- ‘अनुभूत विषय को न भूलना ; ’ न्याय में बोलते हैं कि संस्कार-जन्य ज्ञान का नाम स्मृति है.
 यहाँ स्मृति पद दोनों अर्थों में अनुपपन्न है, इसलिए स्मृति पद से स्मृति का कारण अनुभूति है ; इसलिए स्मृतिर्लब्धा माने अनुभूतिर्लब्धा.
 गुरुदेव की कृपा से, तुम्हारी कृपा से मुझे अनुभव प्राप्त हो गया.
 ‘स्थितोऽस्मि गतसंदेहः ’- अर्जुन कहते हैं कि अब हमारा संदेह मिट गया.
 अब मैं बैठा नहीं हूँ महाराज!
 ‘विसृज्य सशरं चापं शोकसंविग्नमानसः’ के अनुसार बैठा नहीं हूँ; ‘स्थितोऽस्मि’- अब मैं खड़ा हो गया हूँ और ‘करिष्ये वचनं तव’- तुम कहते हो, उसका पालन करने के लिए तैयार हूँ.
 पहले श्रीकृष्ण ने अर्जुन की आज्ञा मानी थी- ‘सेनयोरूभयोर्मध्ये रथं स्थापय मेऽच्युत.
 ’ भाई, बुद्धिमान पुरुष का काम है कि जिससे अपनी आज्ञा मनवानी हो, उसकी आज्ञा वह पहले मानता है.
 वह जानता है कि जब मैं उसकी आज्ञा मानूँगा तो वह भी मजबूर होकर मेरी आज्ञा मानेगा.
 यही तो यहाँ हुआ न!
 भगवान् ने अर्जुन की आज्ञा मान ली और फिर अर्जुन को भगवान् की आज्ञा माननी पड़ी.
 अब संजय धृतराष्ट्र महाराज से बोलते हैं और वासुदेव तथा पार्थ- दोनों के नाम के साथ महात्मा विशेषण लगाते हैं- महात्मा वासुदेव और महात्मा पार्थ.
 कहते हैं कि यह सम्वाद मैंने स्वयं सुना है ‘अश्रोषम्’.
 बड़ा अद्भुत सम्वाद है- ‘अद्भुत रोमहर्षणं.
 ’ अद्भुत माने नित्य-नित्य नया.
 ‘अतति च भवति च इति अद्भुत’- इसका अर्थ होता है नित्य नया.
 पहले पहल कोई चीज देखते हैं तो अद्भुत मालूम पड़ती है, और दो-चार बार देख लेते हैं तो पुरानी हो जाती है.
 यह ऐसा है महाराज, कि रोज-रोज नया है.
 ‘रोमहर्षणम्’- यह रोम-रोम को हृष्ट करने वाला है.
 व्यास भगवान् की कृपा से मैंने इस गुह्य का श्रवण किया है.
 साक्षात् योगेश्वर श्रीकृष्ण स्वयं इसका वर्णन कर रहे थे और मैंने उनसे इस योग का श्रवण किया है.
 ‘ राजन्संस्मृत्य-संस्मृत्य ’- राजन्, श्रीकृष्ण और अर्जुन का यह सम्वाद हृदय को बड़ा पवित्र करने वाला है, जिसे स्मरण कर करके मैं बारम्बार परमानन्द में मग्न हो रहा हूँ.
 श्रीकृष्ण ने जो रूप अर्जुन को दिखाया था, वह अद्भुत है.
 देखो, यही तो है वह रूप, जो हमलोग देख रहे हैं.
 ये सब महात्मालोग गेरुआ कपड़ेवाले, सफेद कपड़े वाले, मूँछवाले, दाढ़ीवाले, बिना दाढ़ी-मूँछवाले, ये सब जितने भी हैं श्रीमती-श्रीमान्, बालक-वृद्ध; महात्मा- दुरात्मा- ये सब विश्वरूप परमात्मा के स्वरूप में ही तो हैं.
 अद्भुतरूप है परमात्मा का.
 उनके देखकर ‘आश्चर्यवत्पश्यति कश्चिदेनम्’- आश्चर्य हो रहा है.
 अन्त में देखो, संजय ने गीता का सार निचोड़कर निकाल दिया और हमारे सामने रख दिया-
 संजय कहते हैं कि जहाँ योगेश्वर कृष्ण हैं; योग माने सादन और योगेश्वर माने उसके प्रवर्तक, शिक्षक, निर्वाहक और फलदाता; वही साधन करने की प्रेरणा देते हैं, वही साधन सिखाते हैं, वही साधन का निर्वाह करते हैं और वही साधन का फल देते हैं क्योंकि वे योगेश्वर हैं.
 ‘यत्र पार्थो धनुर्धरः’- काम तो सब भगवान् करते हैं, लेकिन जीव पौरुषहीन होकर नहीं बैठता है.
 ‘धनुर्गृहीत्वा औपनिषदं महाऽस्त्रं शरं ह्युपासा निशितं संदधीत’- जीव भी स्वयं धनुष बाण लेकर तैयार है.
 जीव चाहेगा नहीं तो ईश्वर उसके योग को बनायेंगे क्यों?
 वे तो देखते रहते हैं.
 ‘रक्षापेक्षामपेक्षते’- दोनों हाथ फैलाकर भगवान् खड़े हैं कि आओ, आओ मेरे प्यारे जीव, मेरे हृदय से लग जाओ.
 वे प्रतीक्षा कर रहे हैं अनादि काल से परंतु महाराज, जीवने ही ‘विसृज्य सशरं चापम् ; ’ धनुषबाण फेंक दिया; उपनिषद् को छोड़ दिया, प्रणव को छोड़ दिया और तत्वज्ञान को छोड़ दिया.
 तो यहीं तो दोनों हैं- यहाँ साक्षात् योगेश्वर कृष्ण और यहाँ धनुर्धारी पार्थ!
 ‘तत्र श्रीविजयो भूतिर्धुवानीतिर्मतिर्मम’- जहाँ ये दोनों हों- जीव अपने पौरुष के लिए तत्पर हो और ईश्वर की कृपा जहाँ उतर रही है, वहा श्री है, लक्ष्मी है; श्री है, सौंदर्य है.
 वहाँ पृथ्वी का सौरभ प्रकट हो रहा है, वहाँ जल का माधुर्य प्रकट हो रहा है; वहाँ रूप का सौंदर्य प्रकट हो रहा है, वहाँ वायु का सौकुमार्य प्रकट हो रहा है; वहाँ आकाश का सौस्वर्य प्रकट हो रहा है; वहाँ मन का प्रेम प्रकट हो रहा है और वहाँ बुद्धि का ग्रहण प्रकट हो रहा है.
 वहाँ विजय है; कोई पराधीन नहीं कर सकता, दबा नहीं सकता और भूति है.
 वहाँ तो संवित् ही सर्वाकार भवनशील है, भूति-भूति है.
 ‘ध्रुवा नीतिः’ भी वहीं तक है.
 भगवान् बोले कि ‘मम मतिरपि तत्र ; ’ मैंने अपनी बुद्धि अपने पास नहीं रखीं; वहीं डाल दी है, कि हमारी बुद्धि भी वहीं रहे.
 यह मेरा निश्चय है.
 देखो, ‘धर्मक्षेत्र’ से प्रारम्भ हुआ तो ‘धर्’ हुआ पहला अक्षर और ‘मतिर्मम’ में ‘म’ हुआ अन्तिम अक्षर.
 तो गीता माने धर्म.
 रामचरित मानस भी ‘वर्णानाम् अर्थसंघाना’ से प्रारम्भ है और वकार से अन्त हुआ.
 वह अमृतबीज है, इसलिए रामचरित मानस अमृतस्वरूप है, अमृतमय है.
 और यह गीता?
 यह गीता धर्ममय है.
 असल में परम धर्म का वर्णन समग्र गीता में भरा हुआ है.
 तो आप लोग भी दुहरा लीजिए-
 अब अगर आप लोग इतने प्रेम से न सुनते और इतनी शान्ति से न बैठते और ये महात्मा लोग ऐसी कृपा करके दर्शन न देते, तो मेरे लिए- जैसी शरीर की स्थिति है- उसमें इस प्रकार प्रतिदिन चार-चार घंटे बोलना बड़ा कठिन पड़ता.
 तो यह आप लोगों ने ही बोला है और आपने सुना है.
 यह तो आपकी ही ब्राडकास्ट है ; ब्राडकास्ट आप करते हैं और रेडियो में से आवाज सुनायी पड़ती है.
 वाणी तो आपकी ही है.
 आप ही बोलते हैं और आप ही सुनते हैं.
  ; इस प्रकार यह ‘मोक्ष-संन्यासयोग’ नामक अठारहवाँ अध्याय पूरा हुआ.
